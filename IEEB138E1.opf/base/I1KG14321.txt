༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work: W1KG14132 ImageGroup: 11KG14321
LCCN : n/a ISBN : 9789380359489
Title:
 བཀའ་བབས་བདུན་ལྡན་གྱི་བརྒྱུད་པའི་རྣམ་ཐར།
bka' babs bdun ldan gyi brgyud pa'i rnam thar/
Author:
ཏཱ་ར་ནཱ་ཐ།
tA ra nA tha
Descriptor: n /a
Original Publication : rnam thar deb phreng /;6
Place: dharamsala, h.p.
Publisher: library of tibetan works and archives
Date: 2011
Volume: 1
Total Volumes: 1
TBRC Pages: 12
Introductory Pages: n/a
Text Pages: n/a
Scanning Information: Scanned at M /S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006. Comments: 4/2013

རྣམ་ཐར་དེ བ་ཕྲེང་།
dཀྱི tigur
༄༅། །བཀའ་བབས་བདུན་ལྡན་གྱི་
བརྒྱུད་པའི་རྣམ་ཐར།
རྗེ་བཙུན་ཏཱ་ར་ནཱ་ཐ།

རྣམ་ཐར་དེབ་ཕྲེང་། ༦
༄༅། །བཀའ་བབས་བདུན་ལྡན་གྱི་བརྒྱུད་པའི་རྣམ་ཐར་
ངོ་མཚར་རྨད་དུ་བྱུང་བ་རིན་པོ་ཆེའི་ཁུངས་
ལྟ་བུའི་གཏམ་ཞེས་བྱ་བ་
བཞུགས་སོ།།
རྗེ་བཙུན་ཏཱ་ར་ནཱ་ཐ།
བོད་ཀྱི་དཔེ་མཛོད་ཁང་།

© 2011 Library of Tibetan Works & Archives
All rights reserved.
ད ༅། །བཀའ་བབས་བདུན་ལྡན་གྱི་བརྒྱུད་པའི་རྣམ་ཐར་ངོ་མཚར་
རྨད་དུ་བྱུང་བ་རིན་པོ་ཆེའི་ཁུངས་ལྟ་བུའི་གཏམ་
ཞེས་བྱ་བ་བཞུགས་སོ།།
Series title: 
rnam thar deb phreng Vol. 6
Volume title: bka’babs bdun ldan
Subject: The seven Instruction Lineages
Author: Jonag Tāranātha
ཕྱི་ལོ་ ༢༠༡༡ ལོར་དཔར་ཐེངས་དང་པོ་བསྐྲུན།
ISBN: 978-93-80359-48-9
Published by Library of Tibetan Works & Archives, Dharamsala and
printed at VEE ENN PRINT-O -PAC, A -5, Flatted Factory Complex,
Okhla Industrial Estate, Ph -III, New Delhi-110020

དཀར་ཆག
དཔར་སྐྲུན་གསལ་བཤད།....….….…..….….….. 
7
སྔོན་གླེང་། 
ག
༡༡ ཕྱག་རྒྱ་ཆེན་པོའི་བཀའ་བབས། 
...27
༡ བྲམ་ཟེ་སྒྲ་གཅན་འཛིན། 
27
.... 29
༢ ཀླུ་སྒྲུབ།....
༣ ཤ་ཝ་རི། 
35
ལཱ་ཡི་པ། 
36
༥ མེ་ཏྲི་པ།... 
39
༥ རཱམ་པཱལ།......... 42
༢ གཏུམ་མོའི་བཀའ་བབས།. 
44
༡ ཝི་རཱུ་པ། 
44
ནག་པོ་ཝི་རཱུ་པ།.... 
47
བྱཱ་ད་ལི་པ། 
49
ཌོམྦི་ཧེ་རུ་ཀ...... 
.... 50
མི་ཐུབ་ཟླ་བ།...... .... 54
༦ རཱ་ཧུལ་ཝཛྲཝཛྲ།།....... ...55
༣ ལས་ཀྱི་ཕྱག་རྒྱུའི་བཀའ་བབས། .....57
༡ ཨིནྡྲ་བྷཱུ་ཏི།... 57
༢ ༢
 ལྷན་ཅིག་སྐྱེས་གྲུབ། 
59
༣ པདྨ་ཝཛྲ་ཆེན་པོ།.... 
.... 60

4 བཀའ་བབས་བདུན་ལྡན།
༤
 ཡན་ལག་མེད་པའི་རྡོ་རྗེ།…………………. 
.... 60
༥ ས་རོ་རུ་ཧ།. 
....61
༧
 འོད་གསལ་གྱི་བཀའ་བབས།........ 
....66
༡ རྟ་མཆོག་... 
66
༢ ཝཱི་ནཱ་པ། 
..... 66
༣
 ཝི་ལཱ་སྱ་ཝཛྲ།...... 
67
རྡོ་རྗེ་དྲིལ་བུ་པ།....... 
68
༥ ལྭ་ཝ་པ། .....70
༦ ཛཱ་ལནྡྷ་རི་པ།...…… ….. 
75
༧
 ནག་པོ་སྤྱོད་པ།..... 
86
3
༨ བྷདྲ་པཱ་ད།. 
87
༩ ཏིལླི་པ།.. 
88
༡༠ ནཱ་རོ་པ། 
90
༡༡ པ་རམ་ཌེ་བི་པ། 
.. 95
༡༢ ཀུ་ས་ལི་བྷ་དྲ།...….. 
. 96
༡༣ ཨ་སི་ཏ་གྷ་ན།...... 
.... 98
༡༤ ཡེ་ཤེས་བཤེས་གཉེན། ...….……… . 
.. 100
༥ བསྐྱེད་རིམ་འཕྲིན་ལས་དང་བཅས་པའི་བཀའ་བབས།, 
༡ སངས་རྒྱས་དཔལ་ཡེ་ཤེས། 
103
༢ མར་མེ་མཛད་བཟང་པོ།, 
109
༢
 སྨན་པ་༩ཞབས། 
112
༤ ཡིག་མཁན་རྒན་པོ། 
114
༥ རྡོ་རྗེ་གདན་པ་ཆེན་པོ། 
115
༦
 རཏྣ་ཨཱ་ཀ་ར་གུཔྟ།.... 
.......115

དཀར་ཆག 55
༦
 ཚིག་གི་བརྒྱུད་པའི་བཀའ་བབས། 
117
༡ བྲམ་ཟེ་དཔལ་འཛིན།..….…………….. 
....118
༢ ཀུ་ཀུ་རི་པ། ...... 
....118
༣༣ ཤཱནྟི་པ།....…..... 
...119
ཨིནྡྲ་བྷུ་ཏི་བར་པ།..... 123
༥ པི་ཌོ་པ། 
....123
༦
 འཇིགས་མེད་འབྱུང་གནས་སྦས་པ། ....123
༧ རྣམ་པར་གྲགས་པའི་ལྷ།. 
... 128
༧ ཐོར་བུ་སྣ་ཚོགས་ཀྱི་བཀའ་བབས།.…..... ....130
༡ བྱཱ་ལི་པ།. 
... 130
༢ ཅཛྲ་ཊིཔ།..... 
132
༣ ཀཀྐུ་ཊི་པ།..... 134
མཱི་ན་པཱ།...... 134
ཅོ་རངྒི་པ།...... ....135
༦
 གོ་རཀྟ།…..... ... 136
ཀཎ་རི་པ།..…... 
... 137
༨ ནཱ་གོ་པ།.…..... 
... 138
༩ གོ་ལེན་ནཱ་ཐ། 
... 139
༡༠ ཨོཾ་ཀ་ར་ནཱ་ཐ།......... ... 139
༡༡ རཱ་ཏི་གུཔྟ།..... 140
༡༢ ཞི་བ་སྦས་པ།. 
....141
༡༣ གོ་བྷིར་མ་ཏི།..... 
163
༡༤ དཱི་ན་ཀ་ར། 
164
དཔར་སྐྲུན་སྨོན་ཚིག་171

དཔར་སྐྲུན་གསལ་བཤད།
༄༅། །བཀའ་བབས་བདུན་ལྡན་ནི་ཕྱག་རྒྱ་ཆེན་པོ་ལ་སོགས་པའི་གསང་
སྔགས་བླ་མེད་ཀྱི་གདམས་ངག་བདུན་གྱི་གྲུབ་ཐོབ་བརྒྱུད་པའི་རྣམ་ཐར་
ཡིན། འདི་ཉིད་རྫར་མན་སྐད་དུ་ཕྱི་ལོ་ ༡༩༡༤ ལོར་བསྒྱུར་ཏེ་དཔར་དུ་བཏབ་
ཅིང་། དབྱིན་སྐད་དུ་ཌ་ཝིཌ་ཊེན་པལ་མེན་གྱིས་བསྒྱུར་ཏེ་ཕྱི་ལོ་ ༡༩༨༣ ལོར་
བོད་ཀྱི་དཔེ་མཛོད་ཁང་ནས་དཔར་དུ་བསྐྲུན། རང་རེ་བོད་ཀྱི་སྐད་དུ་ནི་
རྗེ་བཙུན་ཏཱ་ར་ནཱ་ཐས་(༡༥༧༥-༡༦༣༤)རང་ཉིད་དགུང་ལོ་ཉེར་ལྔ་སྟེ་ཕྱི་ལོ་
༡༦༠༠ ལོར་མཛད་དེ་གསུང་འབུམ་གྱི་ཁྲོད་དུ་བཞུགས་ནའང་། རྒྱ་ཆེའི་མང་
ཚོགས་ཀྱི་མདུན་དུ་ཞིབ་ཀློག་བདེ་བའི་དེབ་གཟུགས་ལོགས་སུ་ད་རེས་ཐོན་
པ་དང་པོ་ཡིན། ད་ལམ་འདི་ནས་དཀར་ཆག་ཤིན་ཏུ་གསལ་བར་བཀོད་པས་
མ་ཚད་ཞུས་དག་ངེས་པ་འདྲོངས་པ་གླེང་བརྗོད་དང་བཅས་ཏེ་རྣམ་ཐར་དེབ་
ཕྲེང་དྲུག་པར་དཔར་སྐྲུན་ཞུ་གི་ཡོད།།
གཞུང་འདི་ཉིད་མེས་པོའི་ཤུལ་བཞག་ ༧༥ ཤོག་ངོས་ ༢༧༡ ནས་མཇུག་
བར་དུ་ཡང་བཞུགས་ཡོད་ཅིང་། འདི་ནི་དཔལ་བརྩེགས་བོད་ཡིག་དཔེ་
རྙིང་ཞིབ་འཇུག་ཁང་ནས་བསྒྲིགས་པ་ཡིན། ང་ཚོའི་དཔར་སྐྲུན་གྱི་མ་ཕྱི་ནི་
གང་གི་གསུང་འབུམ་མ་པའི་དབྱིན་ཇིའི་ཤོག་ངོས་ ༥༥༡ ནས་ ༦༨༩ བར་དུ་
བཞུགས་པ་དེ་ལགས། རྣམ་ཐར་འདི་དག་ནི་རང་རེས་མནོ་བསམ་བཏང་ཤེས་
ན་གདམས་ངག་མཚང་ཐོག་ཏུ་འཁེལ་བ་ཞེ་གཅིག་ཏུ་སྣང་། རེས་འགའ་ནི་
འདོད་ཆགས་ཀྱི་ཉེས་དམིགས་དངོས་སུ་སྟོན་པ་དང་། རེས་ནི་ཁོང་ཁྲོའི་ཉེས་
དམིགས་གཟུགས་ཅན་བཞིན་དུ་སྣང་བར་བྱེད་པ་ཞེ་གཅིག་ཏུ་ཚོར། དེར་

8 བཀའ་བབས་བདུན་ལྡན།
བརྟེན་ཀློག་པ་པོ་ཀུན་སྐྱེས་ཆེན་རྣམས་ལ་དད་པ་འཕེལ་བ་དང་རང་ཉིད་
རང་ངོ་ཤེས་པ་ལ་རྣམ་ཐར་འདི་དག་ཀྱང་ཤིན་ཏུ་རྔོ་ཐོགས་པར་སེམས།།
བཞུགས་སྒར་བོད་ཀྱི་དཔེ་མཛོད་ཁང་ནི། ༧གོང་ས་ྋསྐྱབས་མགོན་
ཆེན་པོའི་བླ་མེད་ཀྱི་དགོངས་གཞི་ལས་གྲུབ་ཅིང་། ཕྱི་ལོ་ ༡༩༧༡ ནས་ད་བར་
ཆོས་རིག་གི་གསུང་རབ་ཇི་སྙེད་ཅིག་དཔར་དུ་བསྐྲུན་ཡོད་ཅིང་། བར་ལམ་
ཕྱི་ལོ་ ༢༠༠༠ ཙམ་ནས་ཚན་རིག་དང་ནང་ཆོས་ཀྱི་འབྲེལ་བའི་སྟེང་ཉམས་
ཞིབ་དང་བོད་འགྱུར། བོད་ཀྱི་ནང་པའི་ན་གཞོན་རིས་མེད་དགེ་འདུན་
གྲངས་བཅད་ལ་ཚན་རིག་གི་ཟབ་སྦྱོང་། ༢༠༠༥ ཙམ་ནས་ནང་བསྟན་གསུང་
འགྱུར་གྱི་ཟབ་སྦྱོང་རྒྱུན་སྐྱོང་གནང་བཞིན་པ། གསུང་ཆོས་འཛིན་གྲྭ་འཕར་
མ་དབུ་འཛུགས་ཞུས་པ་བཅས་ནི་ལས་གཞི་འཕར་མ་གསར་གཏོད་ཞུས་པའི་
དཔེ་མཚོན་ཙམ་ཡིན། ལས་གཞི་དེ་དག་ཐམས་ཅད་འདི་གའི་འགན་འཛིན་
དགེ་བཤེས་ལྷག་རྡོར་མཆོག་གི་ཐད་ཀའི་གཟིགས་རྟོག་འོག་ལས་དོན་སྒྲུབ་
བཞིན་པ་ལགས་སོ། །བོད་ཀྱི་དཔེ་མཛོད་ཁང་གི་བོད་ཀྱི་རིག་གཞུང་ཉམས་
ཞིབ་དང་བོད་ཡིག་དཔར་སྐྲུན་སྡེ་ཚན་གྱི་འགན་འཛིན་ན་ག་སངས་རྒྱས་
བསྟན་དར་གྱིས་རབ་གནས་ལྕགས་མོ་ཡོས་ལོ་སྟེ། ཕྱི་ལོ་ ༢༠༡༡ ཟླ་ ༠༩ ཚེས་
༢༠ ཉིན་སྤེལ་བ་དགེ་ལེགས་འཕེལ།།

སྔོན་གླེང་།
༄༅། །རྗེ་བཙུན་ཏཱ་ར་ནཱ་ཐས་(༡༥༧༥་༡༦༣༤)རང་ཉིད་དགུང་ལོ་ཉེར་ལྔ་སྟེ་ཕྱི་
ལོ་ ༡༦༠༠ ལོར་མཛད་པའི་བཀའ་བབས་བདུན་ལྡན་ཞེས་པ་འདི་ནི་རྒྱ་གར་
འཕགས་པའི་ཡུལ་གྱི་རྣལ་འབྱོར་ཕོ་མོ་ལྔ་བཅུ་རྩ་བརྒྱད་ཀྱི་རྣམ་ཐར་ལགས་
ཤིང་། གྲུབ་ཆེན་བརྒྱད་ཅུ་རྩ་བཞིའི་རྣམ་ཐར་གྱི་གོ་རིམ་ལ་མཚོན་ན་དུས་
རབས་དང་བརྒྱུད་པ་རིམ་བྱོན། དེ་བཞིན་བླ་སློབ་ཀྱི་རིམ་པ་ངེས་ཅན་ཞིག་
མེད་མོད་ཅིང་། དེ་ནི་བླ་མ་རྡོ་རྗེ་གདན་པ་ཆེན་པོས་ཚོགས་འཁོར་ཆེན་པོ་
ཞིག་བཤམས་ཏེ་གྲུབ་ཐོབ་རྣམས་སྤྱན་དྲངས་པས་ཐམས་ཅད་དངོས་སུ་རིམ་
གྱིས་བྱོན་ཏེ་གདན་བཤམས་པ་ལ་བཞུགས་པའི་གོ་རིམ་དུ་ལཱུ་ཧི་པ་དང་པོར་
བྱོན་ནས་གདན་ལ་དང་པོར་བཞུགས་པས་འདི་ནི་དེའི་དབང་དུ་བྱས་པའི་གོ་
རིམ་མོ། །དེར་བྱོན་པའི་གྲུབ་ཐོབ་རྣམས་ཀྱི་གྲངས་ཀྱང་བརྒྱད་ཅུ་རྩ་བཞི་ཡིན་
པས་འདིར་བརྒྱད་ཅུ་རྩ་བཞིའི་གྲངས་ཀྱང་དེའི་དབང་དུ་བྱས་པར་གསལ་ལོ།།u
འོན་ཀྱང་བཀའ་བབ་བདུན་ལྡན་གྱི་རྣམ་ཐར་དུ་ནི་དེ་དང་མི་འདྲ་བར་གསང་
སྔགས་བླ་མེད་ཀྱི་བཀའ་བབས་སམ་གདམས་ངག་བྱེ་བྲག་པ་བདུན་གྱི་བརྒྱུད་
པ་བར་མ་ཆད་པའི་བླ་སློབ་ཀྱི་གོ་རིམ་མཐར་ཆགས་སུ་བཞུགས་ཡོད། །བླ་མ་རྡོ་
རྗེ་གདན་པ་ཆེན་པོ་ནི་བཀའ་བབས་བདུན་ལྡན་ལས་བསྐྱེད་རིམ་འཕྲིན་ལས་
དང་བཅས་པའི་བཀའ་བབས་ཀྱི་རྣལ་འབྱོར་པ་ལྔ་པ་དེ་ཡིན།།
1 གྲུབ་ཐོབ་བརྒྱད་ཅུ་རྩ་བཞིའི་ལོ་རྒྱུས་ཀྱི་གླེང་གཞིར་སློབ་དཔོན་ཆེན་པོ་སེམས་དཔའ་རྡོ་རྗེས་
སྒྲུབ་ཀུན་གྲུབ་ཐོབ་རྗེས་གནང་བཤད་པ་དེ་ལས་ལུང་འདྲེན་གནང་། ཤོག་ངོས་ ༢༡ ཝ་ཎའི་
སྤར་མ་ ༡༩༧༩

10 བཀའ་བབས་བདུན་ལྡན།
དང་པོ་ཕྱག་རྒྱ་ཆེན་པོའི་བཀའ་བབས་ཀྱི་བརྒྱུད་པ་ལ་གཙོ་བོ་རྣལ་
འབྱོར་པ་དྲུག་བྱོན་ཅིང་། དེ་དག་ནི་བྲམ་ཟེ་སྒྲ་གཅན་འཛིན་ནམ་བྲ་ཧྥཎ་རཱ་
ཧུལ་དང་། མགོན་པོ་ཀླུ་སྒྲུབ་བམ་ནཱགཱརྫུན། ཤ་ཝ་རི། མཱུ་ཡི་པ། མེ ཏྲི་པ། དགའ་
བྱེད་སྐྱོང་ངམ་རཱམ་པཱལ་བཅས་ས་སོ། 
།དེ་དག་ལས་དང་པོ་བ་ ཞི་ཡི་རྣམ་ཐར་ནི་
གྲུབ་ཆེན་བརྒྱད་ཅུ་རྩ་བཞིའི་རྣམ་ཐར་དུ་གསལ་ཡང་། བཀའ་བབས་བདུན་
ལྡན་དུ་གསལ་བའི་རྣམ་ཐར་དང་ཐ་དད་ཡིན་ཞིང་། དེས་ན་རྣམ་ཐར་ཕན་
ཚུན་ཁ་སྐོང་གི་ཚུལ་དུ་བཞུགས་ཞེས་སྨྲས་ནའང་རུང་། དེ་བཞིན་དང་པོ་
གཉིས་ཀྱི་རྣམ་ཐར་མ་གཏོགས་ཕྱི་མ་བཞི་སྟེ་ཤ་ཝ་རི་དང་ལུ་ཡི་པ། མེ་ཏྲི་པ།
རཱམ་པཱལ་བཅས་ཀྱི་རྣམ་ཐར་ནི་དམ་པའི་ཆོས་རིན་པོ་ཆེ་འཕགས་པའི་ཡུལ་
དུ་ཇི་ལྟར་དར་བའི་ཚུལ་གསལ་བར་སྟོན་པ་དགོས་འདོད་ཀུན་འབྱུང་དུའང་
གསལ་མེད། འོན་ཀྱང་དེ་དག་གི་མཚན་ཙམ་དང་འགའ་ཞིག་གི་རྫུ་འཕྲུལ་རེ་
ཟུང་ནི་གསལ་ཡོད། དེར་འཁོད་པའི་རཱམ་པཱལ་ནི་རྒྱལ་པོ་ཙམ་ཞིག་ཡིན་པ་
ལས་བཀའ་བབས་བདུན་ལྡན་དུ་གསུངས་པའི་རཱམ་པཱལ་ནི་མིན་ཏེ་འདི་ནི་
རྣལ་འབྱོར་པ་ཞིག་ཡིན་དགོས་པའི་ཕྱིར།།
གྲུབ་ཆེན་བརྒྱད་ཅུ་རྩ་བཞིའི་ཞེ་བདུན་པ་གུ་རུ་རཱ་ཧུལ་པཱ་བོད་སྐད་དུ་
བསྒྱུར་ན་སྒྲ་གཅན་འཛིན་ཡིན་ཡང་འདི་ཉིད་བཀའ་བབས་བདུན་ལྡན་དུ་
གསུངས་པའི་བྲམ་ཟེ་སྒྲ་གཅན་འཛིན་མིན། བྲམ་ཟེ་སྒྲ་གཅན་འཛིན་ནི་གྲུབ་
ཆེན་བརྒྱད་ཅུ་རྩ་བཞིའི་དྲུག་པ་གུ་རུ་ས་ར་ཧ་པཱ་ཡིན། ས་ར་ཧ་པཱ་ནི་བོད་
སྐད་དུ་བསྒྱུར་ན་མདའ་བསྣུན་ཡིན་ཅིང་། རྒྱ་གར་ཆོས་འབྱུང་དུ་འདི་ལ་བྲམ་
ཟེ་སྒྲ་གཅན་འཛིན་བཟང་པོ་ཞེས་ཀྱང་འཁོད་ཡོད། །འོན་ཀྱང་དེར་འཁོད་
པའི་སློབ་དཔོན་སྒྲ་གཅན་འཛིན་བཟང་པོ་དང་རྒྱལ་རིགས་སྒྲ་གཅན་འཛིན་
བཟང་པོ། པཎྜི་ཏ་ཆེན་པོ་རཱ་ཧུལ་ཤྲཱི་བྷ་དྲ་བཅས་ནི་སློབ་དཔོན་ཆེན་པོ་བྲམ་

སྔོན་གླེང་། 11
ཟེ་སྒྲ་གཅན་འཛིན་བཟང་པོ་མིན་པ་མཁྱེན་པར་མཛོད། དང་པོ་སློབ་དཔོན་
ཨཱརྱ་དེ་ཝའི་སློབ་མ་དང་། གཉིས་པ་ནི་སློབ་དཔོན་ཆེན་པོ་ཡེ་ཤེས་ཞབས་
ཀྱི་སློབ་མ། གསུམ་པ་ནི་བུདྡྷ་སེ་ནའི་དུས་ཀྱི་སློབ་དཔོན་ཞིག་ཡིན། ཕྱི་མ་དེ་
ནི་སློབ་དཔོན་ཀླུ་སྒྲུབ་ཀྱི་བླ་མ་ས་ར་ཧ་པཱ་ཡིན། ཁོང་གི་མཁན་པོ་ནི་གནས་
བརྟན་ནག་པོ་དང་། དེའི་མཁན་པོ་བཙུན་པ་རྟ་སྐད། དེའི་མཁན་པོ་ཉེར་སྦས་
ཡིན་པ་གསུངས་སོ།།
གཉིས་པ་གཏུམ་མོའི་བཀའ་བབས་ཀྱི་བརྒྱུད་པ་ལ་གཙོ་བོ་རྣལ་འབྱོར་
པ་དྲུག་བྱོན་ཅིང་། དེ་དག་ནི་ཝི་རཱུཔ་དང་། ནག་པོ་ཝི་རཱུཔ། བྱཱ་ད་ལི་པ། ཌོ་
བི་ཧེ་རུ་ཀ །མི་ཐུབ་ཟླ་བའམ་དུརྱ་ཙནྡྲ། སྒྲ་གཅན་འཛིན་རྡོ་རྗེའམ་རཱ་ཧུལ་
ཝཛྲ་བཅས་སོ། །དེ་དག་ལས་དང་པོ་ཝི་རཱུཔ་དང་ཌ་བི་ཧེ་རུ་ཀ་གཉིས་ཀྱི་
རྣམ་ཐར་ནི་གྲུབ་ཆེན་བརྒྱད་ཅུ་རྩ་བཞིའི་རྣམ་ཐར་དུའང་གསལ་ཞིང་། དང་
པོའི་རྣམ་ཐར་ནི་གཞུང་དེ་གཉིས་སུ་རྒྱས་བསྡུས་ཀྱི་ཁྱད་པར་ཙམ་དུ་ཟད་
ཅིང་། ཕྱི་མའི་རྣམ་ཐར་ནི་ཁ་སྐོང་ལྟ་བུར་གྱུར། ཝི་རཱུཔ་ལས་གཞན་པའི་རྣལ་
འབྱོར་ལྷག་མ་ཡི་རྣམ་ཐར་ནི་རྒྱ་གར་ཆོས་འབྱུང་དགོས་འདོད་ཀུན་འབྱུང་
དུ་མི་གསལ་ནའང་། ཌེ་བི་ཧེ་རུ་ཀ་དང་མི་ཐུབ་ཟླ་བའི་མཚན་ཙམ་ནི་དེར་
གསལ།།
དེར་གསལ་བའི་ཝི་རཱུཔ་ཀྱི་རྣམ་ཐར་དང་འདིར་གསལ་བའི་རྣམ་ཐར་
གཉིས་ཅུང་ཟད་མི་གཅིག་པས་འདིར་བཀོད་ན། ཆོས་འབྱུང་དེ་ཉིད་ལས།
ཝི་རཱུ་པའི་ལོ་རྒྱུས་ནི། དེ་ཡང་ནཱལནྡྲའི་གཙུག་ལག་ཁང་དུ་སློབ་གཉེར་བྱེད་
སྐབས་ཤིག ལན་གཅིག་དེ་བཱི་ཀོ་ཊར་ཕྱིན་པས། བུད་མེད་གཅིག་གིས་མེ་ཏོག་
ཨུཏྤལ་གཅིག་དང་འགྲོན་བུ་གཅིག་གཏད་པ་བླངས་ཏེ་ཕྱིན་པས། མི་རྣམས་
མཁའ་འགྲོ་མས་རྒྱས་བཏབ་པ་སྙིང་རེ་རྗེ་ཟེར། རྒྱུ་མཚན་ཅི་བྱས་པས། དེ་

12 བཀའ་བབས་བདུན་ལྡན།
བོར་དང་ཟེར་བོར་བས། ལག་པ་ལ་འབྱར་ཏེ་འབོར་མ་ཐུབ། དེ་ནས་ནང་པའི་
མཁའ་འགྲོ་མ་དང་འཕྲད་ནས་སྐྱོབ་དགོས་བྱས་པས། ངེད་ཕྱི་ནང་གི་མཁའ་
འགྲོ་མ་རྣམས་མེ་ཏོག་སྤྲོད་པ་སུ་སྔ་དབང་བར་ཆད་སོ་བྱས་ཟེར། ཐབས་
གཞན་མེད་དམ་བྱས་པ་ན། དཔག་ཚད་ལྔའི་ཕ་རོལ་ཏུ་ཕྱིན་ན་ཐར་ཟེར་
ཡང་ཉི་མ་དགོང་ཀར་སོང་བས་མི་སླེབ་སྟེ། འགྲོན་ཁང་གཅིག་ཏུ་རྫ་མ་ཁ་
སྒྲུབ་པའི་འོག་ཏུ་བསྡད། སྟོང་པ་ཉིད་བསྒོམས་སོ། །ནུབ་མོ་དེ་ན་ཡོད་པའི་མི་
རྣམས་རེ་རེ་ནས་ཕྲ་མེན་རྣམས་ཀྱིས་བོས། རྒྱས་བཏབ་པ་དེ་མ་ཡིན་པར་ཤེས་
ནས་ཡང་ཡང་བཙལ། བི་རཱུཔ་མ་མཐོང་བའི་ངང་ལ་ནམ་ལངས་ཏེ་དེ་རྣམས་
གྱེས་སོ། །དེ་ནས་བྲོས་ཏེ་སླར་ནཱ་ལནྡཱར་ཕྱིན། པཎྜི་ཏར་གྱུར་ཙ་ན། ད་ནི་ཕྲ་
མེན་མ་རྣམས་འདུལ་དགོས་སྙམ། ལྷོ་ཕྱོགས་དཔལ་གྱི་རིར་ཕྱིན། སློབ་དཔོན་
ཀླུའི་བྱང་ཆུབ་ལ་གཤིན་རྗེ་གཤེད་ཞུས་ནས་ཞལ་མངོན་སུམ་དུ་མཐོང་། ད་
དུང་ཡུན་རིང་དུ་བསྒོམས་པས་དཔལ་ཁྲོ་བོ་ཆེན་པོ་དང་མཉམ་པར་གྱུར་
སྐད།དེ་ནས་ཡང་དེ་བཱི་ཀོ་ཊར་ཕྱིན་པས་སྔར་གྱི་ཕྱི་པའི་མཁའ་འགྲོ་མ་རྣམས་
ན་རེ། སྔོན་རྒྱས་བཏབ་པ་དེ་བྱུང་ཟེར། ནུབ་མོ་འཇིགས་པའི་གཟུགས་ཀྱིས་ཟ་
བར་བྱུང་བ་ལ། གཤིན་རྗེ་གཤེད་ཀྱི་དཀྱིལ་འཁོར་དུ་བཞེངས་པས་དེ་རྣམས་
བརྒྱལ་ཞིང་ཤི་ལ་ཐུག་པར་སོང་། དེ་དག་དམ་ལ་བཞག་ནས་ནཱ་ལནྡཱར་འོངས།
དེ་ནས་སྤྱོད་པ་ལ་བྱོན་པ་ཡིན་ནོ། །ཞེས་གསལ།a
ཆོས་འབྱུང་དེར་གསལ་ཝི་རཱུ་ པ་མཚན་ཅན་གཞན་དེ་ནི་ཝི་ཏུ རུ པ་ཆུང་
བ
བ་ཡིན་ཅིང་། འདི་ཡི་རྣམ་ཐར་ཡང་ཤིན་ཏུ་ངོ་མཚར་ཆེ་བར་སྣང་བས་
འདིར་བཀོད་ན། དེ་ཉིད་ལས། ནུབ་ཕྱོགས་ཀརྞའི་ཡུལ་དུ་བི་བྷ་ར་ཌཱ་ཞེས་བྱ་
2 རྗེ་བཙུན་ཏཱརནཱཐ། དམ་པའི་ཆོས་རིན་པོ་ཆེ་འཕགས་པའི་ཡུལ་དུ་ཇི་ལྟར་དར་བའི་ཚུལ་གསལ་
བར་སྟོན་པ་དགོས་འདོད་ཀུན་འབྱུང་། ཤོག་ངོས་༡༠༨---༧༦༩ བོད་གཞུང་ཤེས་རིག་དཔར་
ཁང་། ༢༠༠༧

སྔོན་གླེང་། 13
བའི་རྒྱལ་པོ་ཞིག་བྱུང་། དེའི་བུ་མོ་དེ་ཝ་པཱ་ལའི་བཙུན་མོར་བླངས་ཏེ་བུ་རཱས་
པཱལ་སྐྱེས་པར་བཤད། བི་བྷ་ར་ཀྵ་དེའི་དུས་སུ་བི་རཱུཔ་ཆུང་བ་བྱུང་བ་ཡིན་
ལ༑ རྒྱལ་པོ་དེ་ལ་མཆོད་གནས་ཕྱི་ནང་གཉིས་ཀར་ཡོད་པ་ལས་རྒྱལ་པོ་རང་
ནང་པ་ལ་མོས་པ་ཞིག་སྟེ། བློན་པོ་ཐམས་ཅད་ཕྱི་རོལ་པ་ལ་དད་དོ། །དེར་
ལྷ་ཁང་བཞེངས་པ་ལ་ཕྱི་ནང་གཉིས་ཀའི་ལྷའི་རྡོ་སྐུ་མི་ཚད་ཙམ་པ་མང་པོ་
བཞེངས། སངས་རྒྱས་པ་རྣམས་ཀྱིས་ལྷ་ཁང་ཐ་དད་གྱིས་ཞེས་བྱས་ལ། མུ་
སྟེགས་པ་རྣམས་གཅིག་ཏུ་བྱའོ་ཞེས་ཟེར་ཞིང་། བློན་པོ་རྣམས་ཀྱིས་དེ་ལྟར་
བཀོད་དོ། །དེར་རབ་གནས་ལ་བི་རཱུཔ་ཆུང་བ་སྤྱན་དྲངས། ཆོ་ག་སོགས་གང་
ཡང་མི་མཛད་པར་ཨ་ཡི་ཤ །ཨ་ཡི་ཤ་ཞེས་བོད་སྐད་དུ་ཤོག་ཤོག་ཅེས་པ་སྟེ་དེ་
ལྟར་གསུངས་པས་ལྷ་རྣམས་ཐམས་ཅད་ལྷ་ཁང་གི་ཕྱི་རོལ་གྱི་ཁྱམས་སུ་བྱོན་
ནོ༑ ༑་སྡོད་ཅིག་བྱས་པས་ལྷ་རྣམས་ས་ལ་བཞུགས་སོ། །དེར་སྣོད་ཅིག་ཏུ་ཆབ་
བཙགས་ཏེ་ལྷ་སྐུ་རྣམས་ཀྱི་དབུ་ལ་ནར་ཙམ་ནར་ཙམ་བྲན་པས་ནང་པའི་ལྷ་
རྣམས་ཧར་གྱིས་བཞེངས། གད་མོ་དིང་དིང་ལྷ་ཁང་གི་ནང་དུ་བཞུད། ཕྱི་པའི་
ལྷ་རྣམས་མགོ་དུད་དེ་ཁྱམས་སུ་ལུས་སོ། ། ལྷ་ཁང་ད་ལྟ་ཡང་ཡོད་དེ། ཨམྲྀ་ཏ་
ཁུམ་པ་ཟེར། [3]
གསུམ་པ་ལས་ཀྱི་ཕྱག་རྒྱའི་བཀའ་བབས་ཀྱི་བརྒྱུད་པ་ལ་གཙོ་བོ་རྣལ་
འབྱོར་ཕོ་མོ་ལྔ་བྱོན་ཅིང་། དེ་དག་ནི་དབང་འབྱོར་རམ་ཨིནྡྲ་བྷཱུ་ཏི་དང་། རྣལ་
འབྱོར་མ་ལྷན་ཅིག་སྐྱེས་གྲུབ་བམ་ས་ཧཱཇ་སིདྡྷི། པདྨ་རྡོ་རྗེ་ཆེན་པོའམ་པདྨ་
ཝཛྲ་ཆེན་པོ། ཡན་ལག་མེད་པའི་རྡོ་རྗེའམ་ཨ་ནོག་ཝཛྲ།མཚོ་སྐྱེས་ཏེ་ས་རོ་རུ་
ཧ་བཅས་ཡིན། ཨིནྡྲ་བྷཱུ་ཏི་ནི་གྲུབ་ཆེན་བརྒྱད་ཅུ་རྩ་བཞིའི་ཞེ་གཉིས་པ་ཨིནྡྲ་
བྷུ་ཏི་དེ་ནི་མིན་ཅིང་། འདི་ནི་སྟོན་པ་ཞལ་བཞུགས་སྐབས་ཀྱི་རྣལ་འབྱོར་པ་
3 གོང་གི་མཆན་དང་མཚུངས། ཤོག་ངོས་ ༢༡༢

14 བཀའ་བབས་བདུན་ལྡན།
ཞིག་ཡིན། དེ་ནི་སམ་བྷོལ་གྲོང་ཁྱེར་འབུམ་ཚོ་ཕྱེད་དང་གསུམ་ལ་དབང་བའི་
རྒྱལ་པོ་ཞིག་ཡིན་ཅིང་། ཁོང་གི་སྲིང་མོ་ནི་དགེ་སློང་མ་དཔལ་མོའམ་ལཀྵ་
མཱི་ཀ་ར་ཡིན། ལཎྜ་མཱི་ཀ་ར་ནི་གྲུབ་ཆེན་བརྒྱད་ཅུ་རྩ་བཞིའི་གྱ་གཉིས་པའམ་
རྣལ་འབྱོར་མ་བཞི་ཡོད་ཁོངས་ནས་ཐ་མ་དེ་ཡིན། །རྒྱ་གར་ཆོས་འབྱུང་དགོས་
འདོད་ཀུན་འབྱུང་ནང་འདི་ན་བཤད་པའི་རྣལ་འབྱོར་ཕོ་མོ་གང་གི་ཡང་རྣམ་
ཐར་མི་འདུག ། ས་རོ་རུ་ཧའི་མཚན་ཙམ་ནི་འདུག་ཅིང་། དེར་བོད་ཡིག་ཏུ་
མཚོ་སྐྱེས་རྡོ་རྗེ་ཞེས་བྲིས་འདུག་ན་དེ་གཉིས་གཅིག་ཡིན་ནམ་ཐ་དད་ཡིན་
ཆ་མ་འཚལ། །གྲུབ་ཆེན་བརྒྱད་ཅུ་རྩ་བཞིའི་གྱ་གཅིག་པ་དེ་གུ་རུ་ཨནཾགཔཱ་
ཡིན་ཞིང་། འདི་ཉིད་བོད་སྐད་དུ་བསྒྱུར་ན་ཡན་ལག་མེད་པར་གྱུར་ཅིང་།
འདི་དང་ཡན་ལག་མེད་པའི་རྡོ་རྗེ་རྣམ་གཉིས་གྲུབ་ཐོབ་གཅིག་མིན།།
བཞི་པ་འོད་གསལ་གྱི་བཀའ་བབས་བརྒྱུད་པ་ལ་གཙོ་བོ་རྣལ་འབྱོར་
ཕོ་མོ་བཅུ་བཞི་བྱོན་ཅིང་། དེ་དག་ནི་རྟ་མཆོག་དང་། པི་ཝང་ཞབས་སམ་ལྡི་
ནཱ་པ། རྣལ་འབྱོར་མ་སྒེག་མོ་རྡོ་རྗེའམ་ཝི་ལཱསྱ་ཝཛ། རྡོ་རྗེ་དྲིལ་བུ་པ། ལྭ་བ་
པའམ་ཀཾ་བལ་པཱ། དྲ་བ་འཛིན་ནམ་ཛཱ་ལནྡྷ་རི་པ། ནག་པོ་སྤྱོད་པའམ་ཀྲྀཥྛ་
ནཱརྱ། བཟང་པོའི་ཞབས་སམ་བྷདྲ་པཱད། ཏིལླི་པ། ནཱ་རོ་པ། པ་རམ་ཌེ་བི་པ། ཀུ་
ས་ལ་བྷ་དྲ། ཨ་སི་གྷ་ན། ཡེ་ཤེས་བཤེས་གཉེན་ནམ་ཛྷཱན་མིཏྲ་བཅས་སོ། །དེ་
དག་ལས་ཝཱི་ནཱ་པ་དང་། ལྭ་བ་པ། ཛཱ་ལནྡྷ་རི་པ། ནག་པོ་སྤྱོད་པ། བྷདྲ་པཱད།
ཏིལླི་པ། ནཱ་རོ་པ་བཅས་ཀྱི་རྣམ་ཐར་ནི་གྲུབ་ཆེན་བརྒྱད་ཅུ་རྩ་བཞིའི་རྣམ་
ཐར་དུའང་གསལ། ལྭ་བ་པའི་རྣམ་ཐར་འདི་ན་ཅུང་ཟད་རྒྱས་པ་ཡོད་ན་རྒྱས་
བསྡུས་ཀྱི་ཁྱད་པར་ཙམ་དུ་ཟད། རྒྱ་གར་ཆོས་འབྱུང་དགོས་འདོད་ཀུན་འབྱུང་
ནང་ལྭ་ཝ་པ་དང་།ལཱ་ལི་ཏ་བཛྲ་དང་། ཨིནྡྲ་བྷཱུ་ཏི་རྣམས་ཀྱིས་ཆོ་འཕྲུལ་འགྲན་
པའི་ལོ་རྒྱུས་ཤིན་ཏུ་སྙན་པ་དེ་འདིར་འགོད་རྒྱུར། དེ་ཉིད་ལས། དེ་ཡང་ལཱ་

སྔོན་གླེང་། 15
ཝ་པ་དང་ལཱ་ལི་ཏ་བཛྲ་གཉིས་ཀ་གྲུབ་པ་ཐོབ་པའི་ཕྱིས་ཤིག་ན། ནུབ་ཕྱོགས་
ཨུ་རྒྱན་གྱི་ཡུལ་དུ་གཤེགས་པ་ལས། རི་མུ་རུཎྜཀ་ཞེས་བྱ་བ་བགྲོད་དཀའ་བ་
ཞིག་ཡོད་པ་ལས། སློབ་དཔོན་གཉིས་བགྲོས་ཏེ། བདག་ཅག་གཉིས་ལས་སུའི་
རྫུ་འཕྲུལ་གྱིས་བགྲོད་པར་བྱ་ཞེས་ ས་པ་ལས། ལཱ་ལི་ཏ་བཛྲ་གྱིས་དེང་བདག་གི་
རྫུ་འཕྲུལ་གྱིས་བགྲོད་ལ། སླར་ལྡོག་འོང་བའི་ཚེ་ཁྱོད་ཀྱི་རྫུ་འཕྲུལ་གྱི་མཐུ་ལས་
སོ༑ ༑དེར་ལཱ་ལི་ཏ་བཛྲ་བདག་ཉིད་གཤིན་རྗེ་གཤེད་དུ་གྱུར་པའི་ཕྱག་མཚན་
རལ་གྲིས་རི་དེའི་རྩེ་མོ་ནས་རྩ་བའི་བར་དུ་གཤགས་ཏེ། དེར་ལམ་ཁ་སང་
ཤིན་ཏུ་དོག་པོ་དོག་པོ་ཞིག་ལས་་བཞུད་ནས་སླར་རི་སྔར་བཞིན་དུ་གྱུར་
ཏོ༑ ༑་ཨུ་རྒྱན་གྱི་གནས་སུ་ཨིནྡྲ་བྷཱུ་ཏི་ཐུན་མོང་གི་དངོས་གྲུབ་ཐོབ་པའི་སྐབས་
ཤིག་ཡིན་ལ། ལཱ་ལི་ཏ་བཛྲ་ཞེས་བྱ་བ་གྲུབ་པའི་སློབ་དཔོན་ཞིག་གསར་དུ་
འོངས་སོ་ཞེས་ཐོས་ནས་རྒྱལ་པོ་སྐྱེ་བོའི་ཚོགས་དང་བཅས་པ་བསུ་བའི་ཕྱིར་
འོངས་ཏེ། སློབ་དཔོན་གྱི་ཞབས་གཉིས་ལ་བསྐུ་མཉེ་བྱེད་པའི་ཚེ་ཞབས་རེ་རེ་
ལ་ལག་པ་གཉིས་གཉིས་ཀྱི་བསྐུ་མཉེ་བྱེད་དགོས་པས་རྒྱལ་པོས་ལག་པ་བཞི་
སྤྲུལ་ནས་བསྐུ་མཉེ་བྱས་སོ། །སློབ་དཔོན་གྱིས་ཞབས་བཞི་སྤྲུལ་པས། རྒྱལ་
པོས་ཕྱག་བརྒྱད། སློབ་དཔོན་གྱིས་བརྒྱུད་སྤྲུལ་པས། རྒྱལ་པོས་བཅུ་དྲུག སློབ་
དཔོན་གྱིས་བཅུ་དྲུག་སྤྲུལ་པ་ན། རྒྱལ་པོས་ཕྱག་བཅུ་དྲུག་གི་ལྷ་ལ་གོམས་པ་
བརྟག་པས། དེ་བས་ལྷག་པ་སྤྲུལ་མ་ནུས། ལག་པ་རེ་རེས་ཞབས་རེ་རེ་བསྐུ་
མཉེ་བྱས་སོ། །དེ་ནས་སློབ་དཔོན་གྱིས་ཞབས་བརྒྱའི་བར་དུ་སྤྲུལ་ནས་རྒྱལ་
པོའི་ང་རྒྱལ་བཅག་གོ།
ཕྱིས་སློབ་དཔོན་ལྭ་ཝ་པ་དང་། ལཱ་ལི་ཏ་བཛྲ་གཉིས་སླར་ཤར་ཕྱོགས་
སུ་བྱོན་པའི་ཚེ་རི་མུ་རུཎྜ་ཀའི་དྲུང་དུ་ནུབ་གཅིག་བྲང་བཏབ་བོ། །ལྭ་ཝ་པ་
ན་རེ། རི་བོ་ཤིན་ཏུ་ཆེ་ན་ནང་པར་སྔ་མོར་འགྲོའོ་བྱས་ནས། ནམ་ཕྱེད་འཇིང་

16 བཀའ་བབས་བདུན་ལྡན།
ཡོལ་ན་ཏིང་ངེ་འཛིན་གྱི་སྟོབས་ཀྱིས་རི་མེད་པར་བྱས་ཐང་བདེ་མོ་ཞིག་ལ་
འོངས་ཏེ། ནམ་ལངས་པ་ན་ལཱ་ལི་ཏ་བཛྲས་ཕྱི་མིག་གཟིགས་ཙ་ན་རི་བརྒལ་
བར་ཤེས་ཏེ་ངོ་མཚར་སྐྱེས་ནས་ལྭ་ཝ་པ་ལ་ཕྱག་བྱས་སོ་ཞེས་གྲགས་སོ། །ཞེས་
གསལ། ] དེ་བཞིན་ཛཱ་ལནྡྷ་རི་པ་ནི་གྲུབ་ཆེན་བརྒྱད་ཅུ་རྩ་བཞིའི་ཞེ་དྲུག་པ་
དེ་ཡིན། དེ་ནང་རྣམ་ཐར་ནང་ཤོག་ངོས་གཅིག་ཙམ་ལས་མེད་ཀྱང་འདི་ན་
ཤོག་ངོས་བཅུ་གཉིས་ཙམ་མཆིས།།
ནག་པོ་སྤྱོད་པ་དང་ཀཱཥྛ་པ་གཅིག་ཡིན་ཅིང་། འདི་ནི་གྲུབ་ཆེན་བརྒྱད་
ཅུ་རྩ་བཞིའི་བདུན་པ་དེ་ཡིན་ཅིང་། འདི་ན་རྗེ་བཙུན་ཏཱ་ར་ནཱ་ཐས་སློབ་
དཔོན་ཆེན་པོ་འདིའི་ལོ་རྒྱུས་ནི་རྣམ་ཐར་ལོགས་སུ་འབྱུང་བ་ལས་བལྟ་བར་
བྱའོ། །ཞེས་གསུངས་པ་བཞིན་འདི་ཉིད་གང་གི་གསུང་འབུམ་པོད་ན་པའི་
དབྱིན་ཇིའི་ཨང་གྲངས་ ༥༨༣ ནས་ ༦༥༧ བར་དུ་བཞུགས་ཡོད། འདི་ཉིད་
དབྱིན་སྐད་དུ་ཌ་ཝིཌ་ཊེམ་པལ་མེན་གྱིས་བསྒྱུར་ཅིང་། ཕྱི་ལོ་ ༡༩༨༩ ལོར་
བོད་ཀྱི་དཔེ་མཛོད་ཁང་ནས་དཔར་དུ་བསྐྲུན། དབྱིན་འགྱུར་དེ་ཡི་མཚན་
ལལ་ Taranatha's life of Krsnacarya/Kanha ཞུ་གི་ཡོད། འོན་ཀྱང་ང་ཚོས་
ནག་པོ་སྤྱོད་པའམ་ཀཱནྟུ་ཡི་རྣམ་ཐར་གྱི་མཚན་བྱང་ཐོག་བཙལ་ན་རྙེད་པར་
མི་འགྱུར་ཞིང་། དེ་ཡི་མཚན་བྱང་ངོ་མ་ནི་སློབ་དཔོན་ཆེན་པོ་སྤྱོད་འཆང་
དབང་པོའི་རྣམ་ཐར་ངོ་མཚར་སྙན་པའི་སྒྲ་དབྱངས་ཞེས་བྱ་བ་བཞུགས་སོ་
ཞེས་པ་འདི་ཉིད་དོ།།
དབྱིན་འགྱུར་བྱེད་པོ་རྣམས་ནས་བོད་ཡིག་གི་མཚན་བྱང་ངོ་མ་གང་
ཡིན་འཚེམས་ལུས་སུ་མ་གྱུར་པར་འགོད་གནང་བྱེད་རྒྱུ་གལ་ཆེ་ཞེས་ཞུ་འདོད་
སྐྱེས་བྱུང་། སློབ་དཔོན་འདི་ཡི་མཚན་གྱི་དག་ཆ་གོང་གི་རྣམ་ཐར་དུ་གསལ་བ་
4 མཆན་གོང་བཞིན་ཤོག་ངོས་ ༡༩༦--༡༩༨

སྔོན་གླེང་། 17
ནི་འདི་ལྟ་སྟེ། སྡེ་ཚན་དང་པོའི་དང་པོ་དབྱངས་ཡིག་དང་པོས་བརྒྱན་པ། བདུན་
པའི་བཞི་པ་ཅུང་ཟད་ན་ལ་ཞོན་པའི་མིང་ཅན་ཞེས་དང་།དེ་ཡི་འགྲེལ་བཤད་
དུ་དེ་ཉིད་ལས། སྡེ་ཚན་དང་པོའི་དང་པོ་ཀ་ཡིག །བདུན་པའི་བཞི་པ་ཧ་ཡིག
ཅུང་ཟད་ན་ལ་ཞོན་པ་ནི་ཧ་ཡིག་དེ་ཉིད་ན་ཡིག་དང་བརྩེགས་པ་སྟེ། དེ་ལྟར་
ན་ཀ་ཧྥ་ཞེས་པ་མཚན་བསྟན་པ་ཡིན་ནོ།། ཞེས་གསལ་ནའང་།
ཌ་ཝིཌ་ཊེམ་པལ་མེན་གྱི་དབྱིན་འགྱུར་དུ་ཀཱནྟ་ཞེས་བསྒྱུར་འདུག་པ་
ནི་རྩ་བའི་མ་ཕྱིའི་དག་ཆ་དང་མི་མཐུན། འོན་ཀྱང་རྣམ་ཐར་དུ་གསལ་བའི་
དག་ཆ་འདི་ཉིད་དག་པ་ནི་ཡིན་ཚོད་མི་སྣང་། ཅི་ལ་ཞེ་ན་ལོ་ཀེཤ་ཅནྡྲའི་
ཚིག་མཛོད་དང་གྲུབ་ཆེན་བརྒྱད་ཅུའི་མཚན་བྱང་སོགས་སུ་འདི་ཡི་དག་
ཆར་ཀཱ ཎྜ་ཞེས་གསལ་བའི་ཕྱིར། དབྱིན་འགྱུར་ནི་འགྱུར་ཡིག་ཅིག་ཡིན་པས་
འགྱུར་ཡིག་ནང་མ་ཕྱིར་གང་གསལ་བ་རྣམས་ཇི་བཞིན་དུ་འགོད་དགོས་པ་
ལས་རང་ཉིད་ཀྱིས་བཅོས་ན་ག་ལ་འགྲིགས། འོན་ཀྱང་གང་ཞིག་མི་འཐད་པ་
རྣམས་གསལ་བཤད་དང་བཅས་པ་འོག་མཆན་དང་མཇུག་མཆན་གང་རུང་
དུ་འགོད་པ་གནང་ན་ནི་ལེགས་སོའི་ཡུལ་དུ་གྱུར། ཀཱཎྜ་འམ་ཀཱནྟ་ནི་ཡུལ་མི་
རང་བཞིན་པའི་ཐ་སྙད་ཅིག་ཡིན་ཅིང་། འདི་ཡི་དོན་ནི་ནག་པོ་ཡིན། ཁྱབ་
འཇུག་གི་སྤྲུལ་པ་ནག་པོ་ལའང་ཀཎྜའི་ཐ་སྙད་འདི་རང་གི་ཐོག་ནས་དེང་གི་
དུས་སུའང་རྒྱ་གར་གྱི་མང་ཚོགས་ནང་སྒྲོག་བཞིན་པ་ལགས་སོ།།
རྒྱ་གར་ཆོས་འབྱུང་ནང་འཁོད་པའི་ནག་པོ་སྤྱོད་པ་གཞན་དེ་ནི་ནག་
པོ་སྤྱོད་པ་ཆུང་བ་དེ་ཡིན་ཅིང་། དེ་ཉིད་ལས། དེ་ནི་སློབ་དཔོན་ནག་པོ་སྤྱོད་
པའི་རྗེས་འབྲང་བདེ་དགྱེས་གཤིན་རྗེ་གཤེད་གསུམ་ལ་མཁས་པའི་པཎྜི་ཏ་
5 རྗེ་བཙུན་ཏཱར་ནཱ་ཐའི་གསུང་འབུམ་ ༼ན༽ ཤོག་ངོས་༥༨༥་༣ མེས་པོའི་ཞལ་ལུང་ واله༧༦ ཤོག་ངོས་ ༡-༢
اله
6 གོང་བཞིན་ ༼ ན༽ ཤོག་ངོས་༥༨༦་༣ དང་། མེས་པོའི་ཞལ་ལུང་ ༧༦ ཤོག་ངོས་ ༢
7 Taranatha's life of Krsnacaya/Kanha, Pg4, LTWA 1989

13 བཀའ་བབས་བདུན་ལྡན།
ཞིག་ཡིན། དེས་ནཱ་ལནྡཱ་དང་ཉེ་བ་ཞིག་ཏུ་བདེ་མཆོག་བསྒོམས་པས་མཁའ་
འགྲོ་མས་ལུང་བསྟན། ཀཱ་མ་རཱུའི་ལྷ་མོའི་གནས་ན་རྫས་ཀྱི་དངོས་གྲུབ་ཡོད་
ཀྱིས་ལོངས་ཤིག་ཟེར། དེར་ཕྱིན་པའི་ཟ་མ་ཏོག་ཅིག་རྙེད། ཁ་ཕྱེ་བས་ཌཱ་མ་
རུ་དྲྭ་བ་ཅན་ཞིག་བྱུང་། དེ་ལག་ཏུ་ཐོགས་པ་ཙམ་གྱིས་རྐང་པ་ས་ལ་མ་རེག་
ཅིང་། དྲག་ཏུ་དཀྲོལ་བ་ན་གྲུབ་པའི་རྣལ་འབྱོར་ཕོ་མོ་ལྔ་བརྒྱ་གང་ནས་བྱུང་
ཆ་མེད་པར་འོངས་ནས་དེའི་འཁོར་བྱེད་པ་བྱུང་སྟེ་ཡུན་རིང་པོར་འགྲོ་བའི་
དོན་མཛད་དོ། ། ཞེས་གསལ།
བྷདྲ་པཱད་ནི་གྲུབ་ཆེན་བརྒྱད་ཅུ་རྩ་བཞིའི་གྲུབ་ཐོབ་རེ་ལྔ་པ་དེ་ཡིན
ཞིང་། དེ་ནང་འཁོད་པ་རྣམས་འདི་ཡི་ཁ་སྐོང་ལྟ་བུར་གྱུར་འདུག །ཏིལླི་པ་
(༩༨༨--༡༠༦༩)ནི་གྲུབ་ཆེན་བརྒྱད་ཅུ་རྩ་བཞིའི་གྲུབ་ཐོབ་ཉེར་གཉིས་པ་དེ་
ལགས་སོ། །གོང་བཤད་རྣམ་ཐར་གཉིས་ཀར་གྲུབ་ཐོབ་འདི་ཡི་ལོ་རྒྱུས་ཤིན་
ཏུ་ཐུང་ངུ་ལས་མི་འདུག་ཀྱང་བོད་པ་རྣམས་ལ་ཁོང་གི་ལོ་རྒྱུས་ནི་རྒྱུས་མངའ་
ཆེན་པོ་ཡོད། ཁོང་ནི་གྲུབ་ཆེན་ནཱ་རོ་པའི་བླ་མ་དང་། བཀའ་བརྒྱུད་པའི་
གདམས་ངག་གང་ནས་བརྒྱུད་པའི་གྲུབ་ཆེན་དེ་ཡིན།ནཱ་རོ་པ་(༡༠༡༦--༡༡༠༠)
ནི་གྲུབ་ཆེན་བརྒྱད་ཅུ་རྩ་བཞིའི་ཉི་ཤུ་ཐམ་པ་དེ་ཡིན། བརྒྱད་ཅུ་རྩ་བཞིའི་
རྣམ་ཐར་ནང་འཁོད་པའི་ནཱ་རོ་པའི་རྣམ་ཐར་དེ་ཉིད་འདི་ཉིད་ཀྱི་ནང་དུའང་
འཁོད་འདུག་ན་རྒྱས་བསྡུས་ཙམ་དུ་ཟད། ལར་ནས་ནཱ་རོ་དང་ཏེ་ལོའི་རྣམ་
ཐར་ནི་རྒྱ་གར་གྱི་གྲུབ་ཆེན་ཡོངས་ནས་བོད་ཀྱི་སྤྱི་ཚོགས་ཡོངས་ལ་ཤིན་ཏུ་
གྲགས་ཆེ་བ་ཡིན། རྒྱ་གར་ཆོས་འབྱུང་དགོས་འདོད་ཀུན་འབྱུང་དུ་ནཱ་རོ་པ་
དང་ཤཱནྟི་པ་རྣམ་གཉིས་ཀྱི་གྲུབ་རྟགས་བསྟན་པའི་རྣམ་ཐར་ཤིན་ཏུ་སྙན་པ་
ཞིག་འདུག་ན་དེ་ཉིད་འདིར་བརྗོད་པར་བྱ།།
8 མཆན་དང་པོ་བཞིན་ཤོག་ངོས་ ༢༡༧

སྔོན་གླེང་། 19
དེ་ཡང་དེ་ཉིད་ལས། དུས་ཕྱིས་ཤཱནྟི་པ་གྲུབ་པ་བརྙེས་ཙམ་གྱི་དུས་ཤིག་
ན༑ ནཱ་རོ་པས་ཐོད་པ་གཅིག་བསྣམས་ཏེ་སྐྱེ་བོ་ཀུན་ལ་སློང་བར་མཛད་པ་ལ
ཆོམ་པོ་ཞིག་གིས་ཐོད་པའི་ནང་དུ་གྲི་ཆུང་གཅིག་བསྐྱུར།ནཱ་རོ་པས་ལྟ་སྟངས་
མཛད་པས་མར་ཁུ་ལྟར་ལྟེམས་ཀྱིས་ཞུ་ནས་གསོལ་ཏེ་སོང་། བཞི་མདོ་ན་གླང་
པོ་ཆེ་ཤི་བའི་རོ་ཞིག་འདུག་པ་ལའང་གྲོང་འཇུག་མཛད་ནས་དུར་ཁྲོད་དུ་
བསྐྱལ། དེའི་ལོགས་ནས་མར་ཤཱནྟི་པ་ཕེབས་པ་ལ། ནཱ་རོ་པའི་གསུང་གིས་ཁོ་
བོ་རྣལ་འབྱོར་པ་ཡིན་པའི་རྟགས་དེ་ལྟར་ལགས། ད་མཁས་པ་ཆེན་པོ་ཡང་
རྟགས་སྟོན་པར་མི་སྤྲོའམ་གསུང་བ་ལ། སློབ་དཔོན་ཤཱནྟི་པ་ན་རེ། བདག་ལྟ་
བུས་གཞན་ཅི་ཞིག་འཚལ་ཏེ། འོན་ཀྱང་ཁྱེད་ལྟ་བུས་གནང་ན་བྱའོ་གསུངས་
ཏེ་མདུན་ན་ཚུར་ཆུའི་བུམ་པ་ཐོགས་པ་འགའ་བྱུང་བ་ལ་ཆུ་ལ་སྔགས་བཏབ་
པ་ཙམ་གྱིས་གསེར་ཞུན་མར་སོང་། དེར་དགེ་འདུན་རྣམས་དང་བྲམ་ཟེ་
རྣམས་ལ་སོ་སོར་བགོས་ཏེ་བྱིན་ནོ། །ནཱ་རོ་པས་ཀྱང་བྱང་སྒོ་སྲུང་བ་ལོ་འགའ་
ཞིག་མཛད་ནས་སྤྱོད་པ་ལ་གཤེགས་པ་ཡིན།" ཞེས་གསལ།།
ལྔ་པ་བསྐྱེད་རིམ་འཕྲིན་ལས་དང་བཅས་པའི་བཀའ་བབས་ཀྱི་བརྒྱུད་པ་
ལ་གཙོ་བོ་རྣལ་འབྱོར་པ་དྲུག་བྱོན་ཅིང་། དེ་དག་ནི་སངས་རྒྱས་དཔལ་ཡེ་ཤེས་
སམ་བུདྡྷ་བི་ཛྷཱན་དང་། མར་མེ་མཛད་བཟང་པོའ མ་དཱི་པཾ་ཀ་ར་བྷདྲ། སྨན་པ་
ཞབོས་སམ་ཝེ་བྱ་པཱད། ཡིག་མཁན་རྒན་པོའམ་ཀ་ཡ་སྦ་བྲིདྡྷ། རྡོ་རྗེ་གདན་པ་
ཆེན་པོའ མ་མ་ཧཱ་ཝཛཱ་སན། རཏྣ་ཨཱ་ཀར་གུ པ་བཅས་སོ། །འདི་དག་ལས་གཉིས་
པ་མར་མེ་མཛད་བཟང་པོ་ནི་དཔལ་ལྡན་ཨ་ཏི་ཤ་ཡིན་ཅིང་། ལྔ་པ་རྡོ་རྗེ་གདན་
པ་ཆེན་པོ་ནི་གྲུབ་ཆེན་བརྒྱད་ཅུར་ཚོགས་འཁོར་འབུལ་མཁན་དེ་དང་མཚན་
གཅིག་ཏུ་སྣང་ཞིང་། གྲུབ་ཐོབ་གཅིག་པ་ཡིན་མིན་ནི་ཆ་མ་འཚལ།།
9 མཆན་དང་པོ་བཞིན་ཤོག་ངོས་ ༢༤༣

20 བཀའ་བབས་བདུན་ལྡན།
དྲུག་པ་ཚིག་གི་བརྒྱུད་པའི་བཀའ་བབས་ཀྱི་བརྒྱུད་པ་ལ་གཙོ་བོ་རྣལ་
འབྱོར་པ་བདུན་བྱོན་ཅིང་། དེ་དག་ནི་བྲམ་ཟེ་དཔལ་འཛིན་ནམ་བྷི་དྷ་ར་
དང་། ཁྱི་ལ་དགའ་བའམ་ཀུཀྐུ་རི་པ། ཤཱནྟི་པའམ་རིན་ཆེན་འབྱུང་གནས་
ཞི་བ་སྦས་པ། ཨིནྡྲ་བྷཱུ་ཏི་བར་པ། པི་ཊོ་བ། འཇིགས་མེད་འབྱུང་གནས་སྦས་
པའམ་ཨབྱཱ་ཀར་གུཔྟ། རྣམ་པར་གྲགས་པའི་ལྷའམ་ཝི་ཀཱིརྟི་དེ་ཝ་བཅས་
སོ༑ ༑འདི་དག་ལས་ཀུཀྐུ་རི་པ་དང་ཤཱནྟི་པ་གཉིས་ནི་གྲུབ་ཆེན་བརྒྱད་ཅུ་རྩ་
བཞིའི་གྲུབ་ཐོབ་སོ་བཞི་པ་དང་བཅུ་གཉིས་པ་ཡིན། ཨི་ཨིནྡྲ་
ནྡྲ་བྷཱུ་ཏི་བར་པའི་
མཚན་གཞན་ནི་ཀུཀྵ་རཱཇའམ་ཁྱིའི་རྒྱལ་པོ་ཡིན། དེས་ན་ཀུཀྐུ་རི་པ་དང་
ཀུཀྐཱ་རཱ་ཇ་གཉིས་ནོར་མི་ཉན། དང་པོ་དེ་ནི་སུམ་ཅུ་རྩ་གཉིས་སུ་ཕེབས་
མྱོང་ཞིང་། ཕྱི་མ་དེ་ནི་དེར་ཕེབས་མྱོང་བའི་རྣམ་ཐར་མེད་ཅིང་། འོན་ཀྱང་
གཉིས་ཀར་ཁྱི་དང་འབྲེལ་བ་ཡོད། དང་པོ་ཁྱི་མོ་གཅིག་དང་འབྲེལ་བའི་
རྣམ་ཐར་ཡོད་ཅིང༌། ཕྱི་མ་དེ་ནི་ཁྱི་བརྒྱ་ཕྲག་ལ་ཆོས་འབྲེལ་གནང་མཁན་
གྱི་གྲུབ་ཐོབ་ཅིག་ལགས།།
རྒྱ་གར་ཆོས་འབྱུང་དགོས་འདོད་ཀུན་འབྱུང་ནང་རྒྱན་དྲུག་བཤད་པའི་
མཇུག་ཏུ། དེའི་ཚེ་གྲུབ་པ་ཐོབ་པའི་རྣལ་འབྱོར་པ་ནི། སློབ་དཔོན་ཆེན་པོ་ལཱ་
ཝ་པ་དང་། ཨིནྡྲ་བྷུ་ཏི་བར་པ་དང་། ཀུ་ཀུ་རཱ་ཛ་དང་། སློབ་དཔོན་མཚོ་སྐྱེས་
རྡོ་རྗེ་དང་། ལཱ་ལི་ཏ་བཛྲ་རྣམས་འོལ་སྤྱི་ཙམ་དུ་དུས་མཉམ་མོ། །ཞེས་གསལ་
ཞིང་། འདི་ཡི་དབྱིན་འགྱུར་ནི་བླ་མ་སྦྱིན་པ་དང་ཨ་ལ་ཀ་ཅཁྲོ་པ་ཙྪཡས་
བགྱིས་ཤིང་། དབྱིན་འགྱུར་དེར་དེ་ཝི་པྲ་སཱད། ཅཊོ་པ་དྨཡས་མཆན་འགོད་
ཞིབ་ཅིང་ཕྲ་བ་དང་ཁ་སྐོང་དུ་ཟིན་བྲིས་དགུ་བཅུ་གོ་གཉིས། རྒྱ་གར་ཆོས་
འབྱུང་དགོས་འདོད་ཀུན་འབྱུང་གི་རྫར་མན་སྐད་དུ་བསྒྱུར་པའི་སྔོན་གླེང་
དང་ལོ་ཙཱ་བའི་གླེང་བརྗོད་བསྡོམས་པའི་ཤོག་ངོས་ཉེར་གཉིས། མིང་ལེའི་

སྔོན་གླེང་། 21
དཀར་ཆག་རྒྱས་པ་བཅས་བཀོད་ཡོད། ཆོས་འབྱུང་འདི་ཡི་སྐབས་ཉེར་དྲུག་
པ་དཔལ་ཆོས་ཀྱི་གྲགས་པའི་དུས་ཀྱི་མཆན་ ༦༨ པ་དེ་ནི་ཨིནྡྲ་བྷཱུ་ཏི་བར་པ་
དང་འབྲེལ་བ་ཞིག་ཡིན། དེ་ཉིད་ལས། མཚན་གཞན་ཨིནྡྲ་ནཱི་ལའམ་བརྒྱ་
བྱིན་སྔོན་པོ། འདིར་བར་པ་ཞེས་པའི་ཁྱད་ཆོས་ནི་ཁྱད་མཚར་ཞིག་ཏུ་སྣང་།
ཨོ་ཌིཡཱན་གྱི་རྒྱལ་པོ་སྙན་གྲགས་ཅན་ཨིནྡྲ་བྷུ་ཏི་ནི་འོལ་སྤྱི་ཙམ་གྱིས་ལྭ་ཝ་པ་
དང་དུས་མཉམ་དུ་བཤད་ཅིང་། དེབ་སྔོན་ དབྱིན་འགྱུར་ BA i.362 དང་
རྒྱུརྒྱ་གར་ཆོས་འབྱུང༌ Taa Fol 95 Bf བཅས་ལ་ལྟོས། ཡིན་ནའང་། དེབ་
སྔོན་ BA i.359 དུ། དེ་ལ་འདུས་པ་བ་རྣམས་ཞལ་མཐུན་པར་(གསང་བ་)
འདུས་པའི་རྒྱུད་འདི་ཨོ་ཌི་ཡ་ཎའི་རྒྱལ་པོ་ཆེན་པོ་ཨིནྡྲ་བྷཱུ་ཏི་ཞེས་བྱ་བས་
གསོལ་བ་བཏབ་པའི་མཐུས། ཐུབ་པའི་དབང་པོས་དེར་བྱོན་ནས་(རྒྱལ་པོར་)
དབང་བསྐུར་ཞིང་།1 དེར་བཤད་པའི་བརྒྱུད་པ་ནི། ཨིནྡྲ་བྷཱུ་ཏི། ནཱག་ཡོ་གི་ནི།
ཝི་ཤུ་ཀལྤ། བྲམ་ཟེ་ཆེན་པོ་ས་ར་ཧ། སློབ་དཔོན་ཀླུ་སྒྲུབ། ཤཱཀྱ་བཤེས་གཉེན།
འཕགས་པ་ལྷ། ཀླུའི་བྱང་ཆུབ། ཟླ་བ་གྲགས་པ་ལ་སོགས་པའོ། །ང་ཚོར་སྟོན་པ་
དང་དུས་མཉམ་ཞིང་། བརྒྱུད་པ་འགའ་ཞིག་ཏུ་གསལ་བའི་ཨིནྡྲ་བྷཱུ་ཏི་སྔ་མ་
ཞིག་ཡོད་པའི་ཁུངས་མཛད་ས་ཡོད་དམ། ཨིནྡྲ་བྷུ་ཏི་འདི་ལྭ་ཝ་པ་དང་དུས་
མཉམ་ཞིང་རྗེས་མ་དེ་ཡིན་པའི་དབང་དུ་བྱེད། ཅེས་དོགས་སློང་མཛད་པ་
གསལ།
འདི་ན་བཤད་པའི་མ་ཕྱི་དང་འགྱུར་ཡིག་མཆན་དང་བཅས་པ་ཚང་
མས་ཨིནྡྲ་བྷཱུ་ཏི་བར་པ་སུ་ཡིན་ངོ་འཕྲོད་མེད་པར་སེམས། དེ་ལྟར་མི་འཕྲོད་
པའི་རྒྱུ་མཚན་ཡང་མ་ཕྱིར་སྐྱོན་ཞུགས་པའི་རྐྱེན་གྱིས་ཡིན་པར་སེམས།
དངོས་འབྲེལ་དག་པའི་དབང་དུ་བྱས་ན་མ་ཕྱིར་སྐབས་འདིར་ཨིནྡྲ་བྷཱུ་ཏི་
10 དེབ་སྔོན། ཤོག་གྲངས་ ༤༣༤༢༧

22 བཀའ་བབས་བདུན་ལྡན།
བར་པའམ་ཀུཀྵ་རཱཛ་ཞེས་དགོས་པའི་ཕྱིར། གང་ལགས་ཤེ་ན་དེ་གཉིས་གང་
ཟག་གཅིག་ཡིན་ནོ། །དེ་ལྟར་ཡིན་པ་འང་། བཀའ་བབས་བདུན་ལྡན་ལས།
ཡང་རྒྱལ་པོ་ཨིནྡྲ་བྷཱུ་ཏི་བར་པའམ་སློབ་དཔོན་ཀུ་ཀུ་རཱཛ་ཞེས་པ་ཉིན་མོ་ཁྱི་
སྟོང་ལ་ཆོས་འཆད་པར་བྱེད་ཅིང་། ཞེས་གསུངས་པའི་ཕྱིར། འོན་ཀྱང་མཐའ་
གཅིག་ཏུ་ངེས་པ་རྙེད་པ་ཤོད་རྒྱུ་ནི་ཤིན་ཏུ་དཀའ་བའི་གནས་ཤིག་ཏུ་སེམས་
ཏེ་དེབ་སྔོན་དུ། དེས་ལྕམ་ལཀྵ་མཱི་ཆེན་མོ། དེས་རྒྱལ་པོ་ཨིནྡྲ་བྷུ་ཏིའམ་ལྭ་བ་
པ་ལ་བཤད་དོ་ཞེས་བྱ་བའི་དོན་འདི་དག་གསུངས་ཏེ། ཞེས་པ་ལ་གཞིགས་
ན་ཨིནྡྲ་བྷུ་ཏི་བར་པ་ཀུཀཱུ་རཱཛ་མིན་པ་གསུང་མེད་ཀྱང་ལྭ་ཝ་པ་དང་གང་
ཟག་ཅིག་ཏུ་གསུངས་འདུག་པས་གྲུབ་ཆེན་རྣམས་ཀྱི་ངོས་འཛིན་གང་དྲན་
དྲན་དུ་བཞག་ན་ག་ལ་འཐད། དེ་ལྟར་འཁྲུལ་གཞི་བྱུང་བའི་རྒྱུ་མཚན་གཙོ་
བོ་ནི་མཚན་གཅིག་པ་བྱུང་བའི་སྐབས་སུ་ལེགས་པར་མ་བརྟགས་ཏེ་གང་
ཟག་གཅིག་ཡིན་པར་སེམས་པ་དང་། ཡང་ན་མཚན་ཐ་དད་བྱུང་བ་རྒྱུ་
མཚན་དུ་བྱས་ཏེ་གང་ཟག་ཐ་དད་དུ་ཁ་ཚོན་བཅད་པ་ལ་བརྟེན་ནས་བྱུང་བ་
ཡིན། འདི་འདྲའི་སྐབས་སུ་རང་ཉིད་ཉན་པོ་བློ་ལྡན་གྱི་གོ་སར་ཞུགས་ཏེ་རྣམ་
ཐར་སྣ་ཚོགས་མཇལ་ཐབས་གནང་གལ་ཆེ།།
བདུན་པ་ཐོར་བུ་སྣ་ཚོགས་ཀྱི་བཀའ་བབས་བརྒྱུད་པ་ལ་གཙོ་བོ་རྣལ་
འབྱོར་ཕོ་མོ་བཅུ་བཞི་བྱོན་ཅིང་། དེ་དག་ནི། བྱཱ་ལི་པ་དང་། ཅཔ་ཊི་པ། ཀཀྐུ་
ཊི་པ། ཉ་པའམ་མཱི་ན་པ། ཅོརདྷི་པ། བ་ལང་རྫི་བོའམ་གོ་རཀྟ། ཀརྨ་རི་པ། ནཱ་གོ་
པ༑ གོ་ལེན་ནཱཐ། ཨོཾ་ཀ་ར་ནཱ་ཐ། རཱ་ཏི་གུཔྟ། ཞི་བ་སྦས་པ། གཾ་བྷཱི་ར་མ་ཏི། དཱི་ན་
ཀ་ར་བཅས་སོ། །བྱུ་ལི་པ་ནི་གྲུབ་ཆེབ་བརྒྱད་ཅུ་རྩ་བཞིའི་ཐ་མ་དེའོ། །གཞུང་
དེ་གཉིས་སུ་རྣམ་ཐར་ཐ་དད་མི་སྣང་། འདི་ནི་མགོན་པོ་ཀླུ་སྒྲུབ་ཞབས་ཀྱིས་
11 དེབ་སྔོན། ཤོག་ངོས་ ༤༤༡

སྔོན་གླེང་། 23
གསེར་འགྱུར་རྩི་ཡི་གདམས་པ་གང་ནས་བཞེས་པའི་གྲུབ་ཐོབ་དེ་ཡིན་ནོ།།
ཅཛྲ་ཊི་པ་ནི་བྱུ་ལི་པའི་བླ་མ་དང་སློབ་མ་གཉིས་ཀ་ཡིན། མི་ན་པ་ནི་གྲུབ་
ཐོབ་བརྒྱད་ཅུ་རྩ་བཞིའི་བརྒྱད་པ་དེ་ཡིན་ཅིང་། རྣམ་ཐར་རྒྱས་བསྡུས་ཙམ་
ལས་ཁྱད་པར་མི་སྣང་། ཅོ་རདྷི་པ་ནི་གྲུབ་ཐོབ་བརྒྱད་ཅུ་རྩ་བཞིའི་བཅུ་པ་དེ་
ཡིན། གཞུང་དེ་གཉིས་སུ་རྣམ་ཐར་རྒྱས་བསྡུས་དང་ངོ་བོ་ལའང་ཁྱད་པར་མི་
སྣང་། གོ་རཀྵ་ནི་གྲུབ་ཐོབ་བརྒྱད་ཅུ་རྩ་བཞིའི་དགུ་པ་དེ་ཡིན། རྣམ་ཐར་ཅུང་
ཟད་རྒྱས་བསྡུས་ཙམ་ལས་ངོ་བོ་གཅིག་ཏུ་སྣང་། རང་ཉིད་བ་ལང་རྫི་བོ་ཡིན་
པའི་སྐབས་བླ་མ་ཨ་ཙིནྟའི་བཀའ་བཞིན་ཡན་ལག་མེད་པའི་ཅོ་རདི་པར་
ཟས་ཀྱི་མཐུན་རྐྱེན་སྦྱར། རྗེས་སོར་བླ་མས་གདམས་ངག་སྩལ་ཏེ་གྲུབ་པའི་གོ་
འཕང་ཐོབ་བོ། །
ཀཎ་རི་པ་དང་གྲུབ་ཆེན་བརྒྱད་ཅུའི་བཅོ་བརྒྱད་པ་ཀརྨ་རི་པ་གཉིས་
ཐ་དད་ཡིན། ཕྱི་མ་ནི་སློབ་དཔོན་ཨཱརྱ་དེ་ཝ་ཡིན་ནོ། །འོན་ཀྱང་རྗེ་བཙུན་ཏཱ་
ར་ནཱ་ཐས་ནི་ཀཎ་རི་པ་ཨཱརྱ་དེ་ཝའི་མཚན་དུ་འདོད་པ་ལ་ཟེར་སྒྲ་འཕངས་
པས་མ་ཚད་ཚོགས་གཏམ་ཡང་གནང་ཡོད། རྒྱ་གར་ཆོས་འབྱུང་ལས། འགའ་
ཞིག་ནི་དེར་མ་ཟད་གྲུབ་ཐོབ་ཀཎ་རི་པ་དང་(ཨཱརྱ་དེ་ཝ་)གཅིག་པས་ཀླུ་སྒྲུབ་
བཞུགས་པའི་དུས་ཉིད་དུ་འཇའ་ལུས་སུ་གཤེགས་སོ་ཟེར། བོད་འདིར་ནི་
དག་རུང་མི་དག་རུང་གཏམ་གང་ཡང་རུང་བ་གྲགས་ཆེན་པོས་སྐྱེ་བོ་ཀུན་ལ་
ཡོངས་སུ་ཁྱབ་པ་ཞིག་ཡོད་ན་ཤིན་ཏུ་བདེན་པའི་དོན་ཅན་གཞན་ཞིག་སྨྲས་
ཀྱང་རྣ་བར་མི་འོང་ཞིང་། ཞེས་གསལ། འདི་ཡི་རྒྱུ་མཚན་ལ་བརྟེན་ནས་གྲུབ་
ཆེན་བརྒྱད་ཅུའི་ཀཎ་རི་པའི་རྣམ་ཐར་དུ་ཆུ་རྫ་མ་གང་གི་ནང་དུ་རང་གི་དྲི་
ཆུ་བཏང་ནས་ཤིང་བུས་དཀྲུགས་པའི་བཅུད་ལེན་གྱི་མཛད་པ་དེ། གྲུབ་ཐོབ་
ཤིང་ཁ་བ་སྟེ་རྭ་ཅན་པའི་རྣམ་ཐར་དང་སྦྱར་ཡོད། ཞི་བ་སྦས་པ་ནི་རྗེ་བཙུན་

24 བཀའ་བབས་བདུན་ལྡན།
ཏཱ་ར་ནཱ་ཐའི་བླ་མ་དམ་པ་སངས་རྒྱས་སྦས་པའི་མགོན་པོའི་བླ་མ་ཡིན། བླ་མ་
འདིའི་མདུན་ནས་བླ་མ་དམ་པ་སངས་རྒྱས་སྦས་པས་བྱིན་རླབས་ཀྱི་བཀའ་
བབས་བདུན་དེ་མཆེད་པར་བཤད། དཱི་ན་ཀར་ནི་བཀའ་བབས་བདུན་ལྡན་
དུ་གསལ་བའི་གྲུབ་ཐོབ་རྣལ་འབྱོར་མ་ཐ་མ་དེ་འོ། །
བཀའ་བབས་བདུན་ལྡན་འདིར་གྲུབ་ཆེན་ལྔ་བཅུ་རྩ་བརྒྱད་ཀྱི་རྣམ་
ཐར་ཐུང་འབྲིང་སྣ་ཚོགས་ཤིག་མཆིས་ཤིང་། དེ་དག་ལས་དཱི་ན་ཀར་དང་ས་
ཧཱ་ཛ་སིདྡྷི་རྣམ་གཉིས་ནི་རྣལ་འབྱོར་མ་འོ། །ད་ལམ་འདིར་གྲུབ་ཆེན་དེ་དག་
གི་རྣམ་ཐར་རྒྱ་གར་ཆོས་འབྱུང་དང་། གྲུབ་ཆེན་བརྒྱད་ཅུ་རྩ་བཞིའི་རྣམ་
ཐར། བཀའ་བབས་བདུན་ལྡན་བཅས་སུ་གསོལ་བ་རྣམས་ཅུང་ཟད་མཚུངས་
བསྡུར་བྱས་ཏེ་གླེང་བརྗོད་དུ་བཀོད་པ་ལགས་སོ། །ལྷ་རབ་བྱུང་ན་དེབ་ཐེར་
སྔོན་པོ་ལ་སོགས་པའི་ནང་དུ་ཡོད་པའི་གྲུབ་ཆེན་རྣམས་ཀྱི་རྣམ་ཐར་དང་
མཚུངས་བསྡུར་གནང་རྒྱུའི་དུས་ཁོམ་བྱུང་ན་ཕུན་སུམ་ཇེ་ཚོགས་སུ་འགྲོ་
བར་སོམ་ཉི་བྲལ། འདིས་ཀྱང་གྲུབ་ཆེན་དེ་དག་གི་ངོས་འཛིན་ཐད་ཅུང་ཟད་
བློ་ཁ་འབྱེད་པའི་ནུས་པ་ཞིག་ཀློག་པ་པོ་རྣམས་ལ་སྟེར་བར་ཤོག་ཅེས་སྨོན་
འདུན་དང་བཅས་བོད་ཀྱི་དཔེ་མཛོད་ཁང་གི་ན་ག་སངས་རྒྱས་བསྟན་དར་
གྱིས་རབ་གནས་ལྕགས་ཡོས་གྲོ་བཞིན་ཟླ་བའི་མར་ངོའི་ཚེས་ལྔ་དབྱར་ཞག་
ཐ་མའི་ཉིན་སྤེལ་བ་ལགས་སོ།།

༄༅། །བཀའ་བབས་བདུན་ལྡན་གྱི་བརྒྱུད་པའི་རྣམ་ཐར་ངོ་མཚར་
རྨད་དུ་བྱུང་བ་རིན་པོ་ཆེའི་ཁུངས་ལྟ་བུའི་གཏམ་
ཞེས་བྱ་བ་བཞུགས་སོ།།
༄༅། །ཨོཾ་སྭསྟི། ན་མོ་གུ་ར་ཝེ། བཀའ་བབས་བདུན་ལྡན་གྱི་བརྒྱུད་པའི་རྣམ་
ཐར་ངོ་མཚར་རྨད་དུ་བྱུང་བ་རིན་པོ་ཆེའི་ཁུངས་ལྟ་བུའི་གཏམ་ཞེས་བྱ་བ།
བླ་མ་དམ་པའི་ཞབས་ལ་ཕྱག་འཚལ་ལོ།།
འགྲོ་བ་ཀུན་ལ་རྡོ་རྗེ་འཆང་གི་ལམ།།
གསལ་མཛད་རྩ་བརྒྱུད་བླ་མའི་ཚོགས་རྣམས་ལ།།
གུས་པའི་ཡིད་ཀྱི་ས་ཡང་ཡང་ཕྱག་འཚལ་ནས།།
མཛད་པའི་ཚུལ་རྣམས་མདོ་ཙམ་བརྗོད་པར་བྱ།།
གྲུབ་པའི་སྐྱེས་བུ་གཅིག་ཉིད་ཁོ་ན་ཡི།།
ངོ་མཚར་སྤྱོད་པའང་རྫུ་འཕྲུལ་ལྗགས་ལྡན་པས།།
བསྐལ་བརྒྱའི་བར་དུ་བརྗོད་པར་མི་ནུས་མོད།།
འོན་ཀྱང་བླ་མའི་གསུང་ལས་འབྱུང་བཞིན་བྲི།།
དེ་ལ་ཁོ་བོ་ཅག་གི་བླ་མ་དམ་པ་སངས་རྒྱས་སྦས་པའི་མགོན་པོ་ཞེས་བྱ་བའི་
ཞལ་སྔ་ནས། དུས་གསུམ་གྱི་སངས་རྒྱས་ཐམས་ཅད་ཀྱི་དགོངས་པ་དང་།
གསུང་དབྱངས་ཡན་ལག་རྒྱ་མཚོ་ལ་སྐད་ཅིག་རེ་རེ་བཞིན་ཡང་འཇུག་པར་

26 བཀའ་བབས་བདུན་ལྡན།
མཛད་པའི་ཕྲིན་ལས་ཅན་ཡིན་པའི་ཕྱིར། དམ་པའི་ཆོས་ཀྱི་བཀའ་ཇི་ཙམ་
མངའ་བའི་ཚད་གཟུང་བ་ནི་ག་ལ་སྤྱོད། འོན་ཀྱང་རྗེ་ཉིད་ཀྱི་རྩ་བའི་བླ་མ་
གྲུབ་ཆེན་ཞི་བའི་ཞལ་སྔ་ནས་བྱིན་རླབས་ཀྱི་བཀའ་བབས་བདུན་དང་ལྡན་
པར་གྲགས་ཤིང་། དེ་ཉིད་ཀྱི་གདམས་པ་མ་ལུས་པ་ཡང་རྗེ་ཉིད་ཀྱིས་ལེགས་
པར་གསན་པ་ཡིན་ནོ།།

བཀའ་བབས་དང་པོ།
ཕྱག་རྒྱ་ཆེན་པོའི་བཀའ་བབས།
༄༅། །དེ་ལ་བཀའ་བབས་དང་པོ་ནི། ཕྱག་རྒྱ་ཆེན་པོའི་གདམས་ངག་ཡིན་
ཏེ༑ དེ་ཡང་སློབ་དཔོན་ཆེན་པོ་བྲམ་ཟེ་སྒྲ་གཅན་འཛིན་ཞེས་བྱ་བ་ཡུལ་ཨོ་ཌི་
6
!
བི་ཤར་འཁྲུངས། རིགས་ནི་བྲམ་ཟེ། གཞོན་ནུ་ནས་རིག་བྱེད་ཡན་ལག་དང་
བཅས་པ་དང་། རིག་པའི་གནས་བཅོ་བརྒྱད། བརྟག་པ་བརྒྱད་ལ་སོགས་པ་
ཐམས་ཅད་ལ་མཁས་པར་གྱུར། བྲམ་ཟེའི་ཁྱེའུ་ལྔ་བརྒྱ་ལ་གསང་ཚིག་ཀློག་
པར་བྱེད་ཅིང་ཡོད་པ་ལས། རྡོ་རྗེ་རྣལ་འབྱོར་མ་ཆང་འཚོང་མའི་གཟུགས་
ཀྱིས་འོངས་ནས། སློབ་དཔོན་ལ་དོན་དམ་ཡེ་ཤེས་ཀྱི་བདུད་རྩི་རྣམ་པ་མྱོས་
བྱེད་དུ་སྣང་བ་དག་ཡང་དང་ཡང་དུ་སྩལ་བས་རྣམ་པར་རྟོག་པ་མེད་པར་
གསོལ་བ་ན། ནང་དུ་ཏིང་ངེ་འཛིན་མཆོག་བརྙེས་ཀྱང་བྲམ་ཟེའི་རིགས་
ཉམས་པར་བྱས་ཞེས་གྲགས་པ་ངན་པ་བྱུང་། དེར་བྲམ་ཟེ་རྣམས་ཀྱིས་དམའ་
དབབ་པར་འདོད་པ་ལ། སློབ་དཔོན་ནི་ནང་གི་རྣལ་འབྱོར་གྱི་མཐུས་ནུས་
པ་རྙེད་པ་ཡིན་པས་བྲམ་ཟེ་རྣམས་ལ་ཆང་སྐྱུག་པའི་སྦྱོར་བ་མཛད། རྡོ་ཆེན་
པོ་མཚོའི་སྟེང་དུ་འཕངས་ཏེ། གལ་ཏེ་ངས་ངས་ཆང་འཐུངས་ན་རྡོ་འདི་བྱིང་བར་
གྱུར་ཅིག །ཅི་སྟེ་ཁྱེད་རྣམས་ཀྱིས་འཐུངས་ས་ལ་ངས་མ་འཐུངས་ན་འཕྱོ་བར་
གྱུར་ཅིག །ཅེས་གསུངས་པས་ཆུའི་སྟེང་དུ་འཕྱོ་བར་གྱུར་ཏོ། །དེར་བྲམ་ཟེ་
རྣམས་ནུས་པས་ཚར་བཅད། ཡུལ་དབུས་སུ་སོང་སྟེ་སངས་རྒྱས་ཀྱི་བསྟན་པ་
ལ་རབ་ཏུ་བྱུང་། རིམ་གྱིས་དགེ་སློང་སྡེ་སྣོད་གསུམ་པ་ཆེས་མཆོག་ཏུ་གྱུར་ཏོ།།
སློབ་དཔོན་འདིའི་མཁན་པོ་ནི་གནས་བརྟན་ནག་པོ་ཞེས་བྱ་བ་ཡིན། དེའི་

28 བཀའ་བབས་བདུན་ལྡན།
མཁན་པོ་བཙུན་པ་རྟ་སྐད་ཅེས་བྱ། དེའི་ཡང་མཁན་པོ་ཉེར་སྦས་ཡིན་ཞེས་བླ་
མ་གསུང་ཡང་མཁན་བརྒྱུད་རྙིང་པ་འདི་དག་བརྟག་པར་དཀའ་འོ། །བོད་ཀྱི་
སྡོམ་རྒྱུན་ལ་ནི་སྲས་སྒྲ་གཅན་འཛིན་གྱི་དངོས་ཀྱི་སློབ་མ་ཡིན་པར་གྲགས་
ནའང་། དཔྱད་པ་མེད་པར་བཞག་ན་ལེགས་སོ། །
དེ་ནས་ནཱ་ལནྡཱའི་མཁན་པོར་གྱུར། བསྟན་པའི་བྱ་བ་རྒྱ་ཆེར་མཛད་
ཅིང་ཐེག་པ་ཆེན་པོའི་མདོ་སྡེ་ཆེས་དར་རྒྱས་སུ་བྱུང་བ་ཡང་སློབ་དཔོན་
འདིའི་དུས་ཡིན་པར་གྲགས། དེ་ནས་རིག་པ་བརྟུལ་ཞུགས་ཀྱི་སྤྱོད་པ་བྱ་བར་
དགོངས་ཏེ། ཐུགས་མཚན་མ་མེད་པའི་ཏིང་ངེ་འཛིན་ལས་མ་གཡོས་བཞིན་
དུ་ཡུལ་སྣ་ཚོགས་སུ་རྒྱུ་བ་ན་མཐར་གྱིས་ལྷོ་ཕྱོགས་མ་ར་ཧ་ཊ་ཞེས་བྱ་བར་
བདག་ཉིད་ཀྱི་རྒྱུད་གྲོལ་བར་བྱེད་པ་ཞིང་གི་རྣལ་འབྱོར་མ་མདའ་མཁན་གྱི་
བུ་མོའི་ཚུལ་ཅན་ཞིག་གཟིགས་ཏེ། དེའི་མདའ་སྲོང་བ་ལ་སོགས་པས་ཀྱང་
གནས་ལུགས་ཀྱི་དོན་བརྡ་ཐབས་ཀྱིས་མཚོན་ནས་ངོ་སྤྲད་པ་བཞིན་དུ་གྱུར་
ཏེ་ཆོས་ཉིད་མངོན་སུམ་དུ་གཟིགས་ཤིང་། མདའ་མཁན་གྱི་བུ་མོ་དེ་ཉིད་ཕྱག་
རྒྱུར་ཁྲིད་ནས་ཡུལ་སྣ་ཚོགས་སུ་སྤྱོད་ཅིང་མདའ་བཟོ་བའི་བྱ་བ་མཛད། ཡེ་
ཤེས་གོང་ནས་གོང་དུ་འཕེལ་ལ་བས་བས་མ་མཚན་ཡང་
ཡང་ས་ས་
རར་ཧ་སྟེ་མདའ་བསྣུན་ད་ཞེས་
གྲགས། སྔོན་དགེ་འདུན་ཐམས་ཅད་ཀྱི་གནས་བརྟན་ཡིན་པས་ཧ་ཅང་ཡང་
མ་རིགས་ཏེ། རྒྱལ་པོ་ལ་སོགས་པ་སྐྱེ་བོ་མཐའ་ཡས་པ་ཞིག་གིས་བལྟ་བར་
འོངས་ཤིང་འཕྱས་པས། སློབ་དཔོན་མདའ་སྲོང་བཞིན་དུ།
ཀྱེ་ལགས་ང་ནི་བྲམ་ཟེ་སྟེ།།
སྨིག་མཁན་མོ་དང་ལྷན་ཅིག་སྤྱོད།།
རིགས་དང་རིགས་མིན་ངས་མ་མཐོང་།།
དགེ་སློང་མགོ་བྲེག་བརྟུལ་ཞུགས་འཛིན།

ཕྱག་རྒྱ་ཆེན་པོའི་བཀའ་བབས། 29
ཆུང་མར་བཅས་ཏེ་ལྷན་ཅིག་རྒྱུ།།
ཆགས་དང་ཆགས་བྲལ་དབྱེར་ཡོད་མིན།།
མི་གཙང་འདིར་ནི་རྣམ་རྟོག་སྟེ།།
འདི་ལྟ་གཞན་གྱིས་མི་ཤེས་སོ།།
སྦྲུལ་གདུག་ལྟ་བུའི་སྐྱེ་བོ་ནི།།
ཞེས་སོགས་དོ་ཧ་རྡོ་རྗེའི་གླུ་མང་དུ་བླངས་པས་རྒྱལ་པོ་ལ་སོགས་པ་སྟོང་ཕྲག་
ལྔ་ནི་གནས་ལུགས་ཀྱི་དོན་མངོན་སུམ་དུ་མཐོང་། ལུས་ཀྱང་རིག་པ་འཛིན་
པར་གྱུར་ནས་རྫུ་འཕྲུལ་གྱིས་ནམ་མཁའ་ལ་འགྲོ་ཞིང་མཐར་གྱིས་མི་སྣང་
བར་གྱུར་སྐད། གཞན་ཡང་ཕྱག་རྒྱ་ཆེན་པོ་སེམས་རྣལ་དུ་མཚོན་པ་ནི་བརྒྱ་
སྟོང་དུ་མ་ཞིག་བྱུང་བས་ཕྱོགས་ཐམས་ཅད་དུ་གྲགས་པས་ཁྱབ་པར་གྱུར།
འགྲོ་བ་མང་པོའི་དོན་མཛད་ནས་སྐུ་ལུས་དེ་ཉིད་ཀྱིས་སངས་རྒྱས་ཀྱི་ཞིང་
གཞན་དུ་བཞུད་པ་ཡིན་གསུང་། འདི་ནི་བོད་རྣམས་དང་མཐུན་པར་བྱས་པ་
ཡིན།ཕྱིས་སངས་རྒྱས་ཐོད་པའི་ཟིན་ བྲིས་རྒྱ་དཔེ་འཐོར་བ་གཅིག་ན། བར་
དུ་རབ་ཏུ་བྱུང་བའི་སྐོར་དེ་མེད་ཅིང་། བྲམ་ཟེ་སྒྲ་གཅན་འཛིན་དང་། གནས་
བརྟན་སྒྲ་གཅན་འཛིན་ཐ་དད་པར་འདོད་པ་ ་པའང་སྣང་། མི་ཉག་ལོ་ཙཱ་བའང་
དེ་བཞིན་འདོད་པར་མངོན་ཏེ་དེ་དངོས་མི་འཐད་རྒྱུའང་མེད་དོ།།
༈ དེའི་སློབ་མ་ནི་སློབ་དཔོན་ཀླུ་སྒྲུབ་ཡིན་ཏེ། དེ་ཡང་ལྷོ་ཕྱོགས་
བེདབྷར་སྐུ་འཁྲུངས། རིགས་ནི་བྲམ་ཟེའོ། །བཙས་པ་ན་ལྟས་མཁན་རྣམས་
ཀྱིས་དགེ་སློང་བརྒྱ། བྲམ་ཟེ་བརྒྱ། སྐྱེ་་བོ་བོ་ཕལ་ཕལ་པ་བརྒྱ་རྣམས་ལ་སྟོན་མོ་དྲངས་
ན་རིམ་པས་ལོ་བདུན། ཟླ་བ་བདུན། ཞག་བདུན་འཚོ། དེ་ལས་ལྷག་པའི་
ཐབས་མེད་ཟེར། ཕ་མས་ཀྱང་དེ་བཞིན་བྱས། དུས་དེ་རྣམས་རྫོགས་སུ་ཉེ་བ་

30 བཀའ་བབས་བདུན་ལྡན།
ན་གཡོག་དང་བཅས་ཡུལ་གཞན་དུ་འཁྱམ་དུ་བཏང་བས་མཐར་ནཱ་ལནྡཱར་
སླེབ། མཁན་པོ་སྒྲ་གཅན་འཛིན་གྱིས་ཚེ་དཔག་མེད་ཀྱི་རིག་སྔགས་བཟླར་
བཅུག་པས་ལེགས་པར་འཚོ་ཐུབ། དེར་རབ་ཏུ་བྱུང་ནས་ཐེག་པ་ཆེ་ཆུང་གི་
སྡེ་སྣོད་མཐའ་དག་དང་། རིག་པའི་གནས་སུ་གྱུར་པ་གང་ཡང་མི་མཁྱེན་པ་
མེད་པར་བྱས་སོ།།
དེ་ནས་རྨ་བྱ་ཆེན་མོ་དང་། ཀུ་རུ་ཀུ་ལླེ་དང༌། གནོད་སྦྱིན་མོ་དགུ་དང་།
ནག་པོ་ཆེན་པོ་རྣམས་བསྒྲུབས་པས་རི་ལུ་མིག་སྨན་རལ་གྲི་རྐང་མགྱོགས་
བཅུད་ལེན་གཏེར་ལ་སོགས་པ་དངོས་གྲུབ་མང་པོ་དང་། ཚར་གཅོད་པ་དང་།
སླར་གསོ་བ་ལ་སོགས་པའི་ནུས་པ་ཐམས་ཅད་འགྲུབ་བོ། །གནོད་སྦྱིན་དང་ཀླུ་
ལ་སོགས་པ་མི་མ་ཡིན་ཐམས་ཅད་མངག་གཞུག་ཏུ་སོང་། ཁྱད་པར་བཅུད་
ལེན་གྲུབ་པས་རྡོ་རྗེའི་སྐུར་གྱུར། རྫུ་འཕྲུལ་དང་མངོན་ཤེས་ཆེན་པོར་གྱུར་
སྐད། ནག་པོ་ཆེན་པོའི་རིག་སྔགས་གྲུབ་ནས་དྷཱ་ནྱ་ཀ་ཊ་ཀའི་གླིང་ན་ནག་
པོ་ཆེན་པོའི་རྒྱུད་བཞུགས་པ་སྤྱན་འདྲེན་པར་དགོངས། གླིང་དེར་མིག་ཡོར་
(མི་གཡོ་བ་) ལ་བརྟེན་ཏེ་སྒྱུ་མ་བསྒྲུབས་ནས་སྒྱུ་མས་མཁའ་འགྲོ་མ་རྣམས་མགོ
འཁོར་བའི་བར་ལ་ལྷ་མོ་ནག་མོ་དང་། ནག་པོ་ཆེན་པོའི་རྒྱུད་བརྒྱད་དེ་ཕྱག་
གཉིས་གཉིས་པ་ནས་ཕྱག་བཅོ་བརྒྱད་ཀྱི་བར་གྱི་རྒྱུད་དང་། ཀུ་རུ་ཀུ་ལླེའི་
རྟོག་པ་ལ་སོགས་པ་སྤྱན་དྲངས། ཡེ་ཤེས་ཀྱི་མཁའ་འགྲོ་མ་རྣམས་ལ་ཞལ་གྱི་
གདམས་པ་ཐོབ། སྒྲུབ་ཐབས་མི་གཅིག་པ་བརྒྱ་དྲུག་ཅུ་སྤྱན་དྲངས་ཟེར། རལ་
གྲི་དངུལ་ཆུ་སོགས་ཐུན་མོང་གི་དངོས་གྲུབ་བརྒྱད་ཆར་ལ་རིགས་མི་གཅིག་
པ་མཐའ་ཡས་པ་བསྒྲུབས་སོ།།
དགེ་འདུན་ལ་འཚོ་བ་སྦྱར་བའི་ལོ་རྒྱུས་ནི། མཁན་པོ་སྒྲ་གཅན་འཛིན་
བཟང་པོ་རྗེ་བཙུན་མ་འཕགས་མ་སྒྲོལ་མ་སྒྲུབ་ཅིང་བཞུགས། ཀླུ་སྒྲུབ་མཁན་

ཕྱག་རྒྱ་ཆེན་པོའི་བཀའ་བབས། 31
པོར་བྱོན་ནས་དགེ་འདུན་ལྔ་བརྒྱ་ལ་ལུང་འབོགས་པའི་བྱ་བ་སོགས་མཛད་
ཅིང་ཡོད་པ་ན། མུ་གེ་ལོ་བཅུ་གཉིས་སུ་བྱུང་བས་མ་ག་དྷའི་ཡུལ་རྣམས་
སོ
 ངས་པ་ཙམ་བྱུང་བ་ན་སེམས་ཅན་གྱི་ལས་སུ་གཟིགས་ནས། སློབ་དཔོན་
གྱིས་གསེར་འགྱུར་གྱི་རྩི་མཛད་དེ་གསེར་རྣམས་ཡུལ་ཐག་རིང་པོ་མུ་གེ་མེད་
པ་རྣམས་སུ་འབྲུ་དང་བསྒྱུར་ནས་དགེ་འདུན་རྣམས་འཚོ་བས་མི་བྲེལ་བར་
བྱས། སློབ་དཔོན་སྒྲ་གཅན་འཛིན་སྒྲུབ་པ་ཐོན་པ་ན་ཡུལ་རྣམས་སྟོངས་པར་
གཟིགས་ནས་རྒྱུ་མཚན་དྲིས་པས། སློབ་དཔོན་གྱི་སྒྲུབ་པའི་བར་ཆད་དུ་གྱུར་
དོགས་ཞུ་བར་མ་ནུས། མུ་གེ་བྱུང་ནས་ལོ་བཅུ་གཉིས་ལོན་ཞུས་པས། སློབ་
དཔོན་ན་རེ། མ་ལེགས་ཟས་ཀྱི་ཆར་འབེབས་པའི་ནུས་པའང་ང་ལ་ཡོད་པ་
ལ༑ ཁྱོད་སེམས་ཅན་ལ་སྙིང་རྗེ་ཆུང་། བྱང་ཆུབ་སེམས་དཔའི་སྤྱོད་པ་དང་
འགལ། ད་ནི་དེའི་སྡིག་སྦྱོང་༼༥༥༧༽གཙུག་ལག་ཁང་བརྒྱ་རྩ་བརྒྱད། ལྷ་ཁང་
སྟོང་། མཆོད་རྟེན་ཁྲི་ཕྲག་བཞེངས་དགོས་གསུང་། དེ་དགེ་སློང་གཅིག་ཁོ་
ནས་འགྲུབ་དཀའ་བར་གཟིགས་ནས། ཡོ་བྱད་གནོད་སྦྱིན་ཛམྦྷ་ལ་ལས་ནོར་
བསླངས། ལས་གྲོགས་ཀླུ་རྣམས་ལས་འཚོལ་དགོས་པས། རེ་ཞིག་ཀླུ་རྣམས་
དད་པར་བྱེད་དགོས་དགོངས་ཏེ་ཀུ་རུ་ཀུ་ལླེའི་རིག་སྔགས་ཀྱིས་ཀླུའི་རྒྱལ་པོ་
འཇོག་པོའི་བུ་མོ་འཁོར་དང་བཅས་པ་བཀུག་པས། ཆོས་གསུང་བའི་ཚོགས་
སུ་མིའི་བུ་མོའི་རྣམ་པ་གཉིས་འཁོར་མང་པོ་དང་བཅས་བྱུང་བས་དཔག་ཚད་
ཙམ་ཙནྡན་ས་མཆོག་གི་དྲིས་ཁྱབ་བོ།།
ཡང་དེ་སོང་བ་ན་དྲི་དེ་སངས་འགྲོ། དེ་འདྲ་ལན་མང་དུ་བྱུང་། དེར་
ཅི་ཡིན་ཞེས་དྲི་བ་ལྟར་མཛད་པས་ངེད་ཀླུ་འཇོག་པོའི་བུ་མོ་ཡིན། མིའི་གྲིབ་
མ་སྲུང་བ་ལ་ཙནྡན་ས་མཆོག་གིས་ལུས་ལ་བྱུགས་པ་ཡིན་ཟེར། འོ་ན་ཙནྡན་

32 བཀའ་བབས་བདུན་ལྡན།
དེ་ལ་སྒྲོལ་མའི་སྐུ་བཞེང་བར་འདོད་པས་ཙནྡན་ཡང་སྦྱིན་དགོས། ཁོ་བོ་
གཙུག་ལག་ཁང་བཞེངས་པའི་ལས་གྲོགས་ཀྱང་བྱེད་དགོས་གསུངས་པས།
ཕལ་བཟློས་ནས་འོང་ཟེར་བ། དེའི་ནངས་པར་དེ་གཉིས་ན་རེ། ཀླུའི་རྒྱལ་པོའི་
མཆིད་ནས་སློབ་དཔོན་ཉིད་ཀླུ་ཡུལ་དུ་ཕེབས་ན་བཀའ་བཞིན་བྱེད། གཞན་
སྒྲུབ་མི་ནུས་ཟེར། དེ་ནས་ཤེར་ཕྱིན་འབུམ་པ་སྤྱན་འདྲེན་པ་སོགས་ཀླུ་དང་
མིའི་དོན་རྒྱ་ཆེན་པོ་གཟིགས་ནས་རེ་ཞིག་ཀླུའི་ཡུལ་དུ་བྱོན་ནོ། །
ལོ་རྒྱུས་ཁ་ཅིག་ལས། འདས་པའི་སངས་རྒྱས་འོད་སྲུང་དང་གསེར་ཐུབ་
ལ་སོགས་པའི་ཞལ་མཐོང་བའི་དགེ་སློང་ཡིན་ཟེར་བ་ལུས་གཞན་པས་ཆེ་བ་
མང་པོ་གཟིགས་ཟེར་ཏེ་ཆེ་བ་ཙམ་ཡིན་ནོ། །བཅོམ་ལྡན་འདས་ཤཱ ཀྱ་ཐུབ་པའི་
བསྟན་པ་འདིའི་དགྲ་བཅོམ་པ་མང་པོ་ཀླུ་རྣམས་ཀྱི་མཆོད་གནས་སུ་འདུག་
པ་རྣམས་ན་རེ། ངེད་རྣམས་ནི་དགྲ་བཅོམ་པ་ཡིན་ལ། ཁྱོད་དུག་གསུམ་
དང་བཅས་པའི་མི་ཞིག་འདིར་འོངས་པ་ལ་ཀླུའི་དུག་གིས་གནོད་པ་མི་འོང་
བའི་རྒྱུ་ཅི་ཡིན་འདྲི་བ་ལ། ངས་ནི་རྨ་བྱ་ཆེན་མོའི་རིག་སྔགས་གྲུབ་པ་ཡིན་
གསུངས། ཡང་ལོ་རྒྱུས་འགའ་ལས། དེ་རྣམས་ལ་རྒྱལ་བའི་བཀའ་ལས་ནི་ཆོས་
ཐམས་ཅད་ངོ་བོས་གྲུབ་པ་མེད་པར་གསུངས་ལ། སའི་སྟེང་གི་དགེ་སློང་ཤས་
ཆེ་བ་རྣམས་ནི་དེ་ལས་བཟློག་སྟེ་སྨྲ་ན། ཁྱེད་རྣམས་ཀྱིས་ཅི་ལྟར་རྟོགས་ཞེས་
དྲིས་པས། ཆོས་རྣམས་ཀྱི་རང་བཞིན་ནི་ཁྱོད་ཀྱི་ལྟར་ཡིན། ཕྱིས་དམིགས་པའི་
ལྟ་བ་ཅན་གྱི་ཉན་ཐོས་འབའ་ཞིག་འབྱུང་བར་སངས་རྒྱས་ཀྱིས་ལུང་བསྟན་
གསུང་སྐད་དེ། དབུ་མ་པ་རྣམས་ཀྱིས་བཅོས་པ་མིན་ན་རུང་ངོ་།།
དེ་ནས་ཀླུ་རྣམས་ལ་ཆོས་གསུངས་ཤིང་ཡུན་རིང་པོར་བཞུགས། ཤེར་
ཕྱིན་རྒྱས་པ་དང་། གཟུངས་དང་རྟོག་པའི་རིགས་དུ་མ་སྤྱན་དྲངས། འབུམ་

ཕྱག་རྒྱ་ཆེན་པོའི་བཀའ་བབས། 33
གྱི་ཞབས་ནས་བག་ཙམ་ཀླུས་མ་བསྐུར་བ་ཡིན་ཡང་ཟེར། དམ་པའི་ཆོས་ལ་
དགྲ་ལན་གསུམ་བྱུང་བའི་ཚེ་མ་ཚང་བ་ཡིན་ཡང་ཟེར་ཏེ་ཕྱི་མ་དག་གསུང་།
འབུམ་རྒྱ་ནག་མའི་ཞབས་ཀྱི་ལེའུ་གསུམ་ནི་ཉི་ཁྲི་ནས་དྲངས་པའོ། །དེ་
ནས་ས་སྟེང་དུ་བྱོན། རིག་ཚོགས་ལ་སོགས་པའི་བསྟན་བཅོས་ཀྱང་མང་དུ་
བརྩམས། དགེ་སློང་བདེ་བྱེད་ལ་སོགས་པ་ཐེག་པ་ཆེན་པོ་ལ་སྡང་བ་ཐམས་
ཅད་རྩོད་པས་སུན་བྱུང༌། ལར་ཉན་ཐོས་སེན་དྷ་པས་བརྩམས་པའི་རྟོག་གེ་
ཐེག་ཆེན་ལ་རྩོད་པའི་གཞུང་མང་པོ་བྱུང་བ་དེ་དག་གི་དཔེ་ཐམས་ཅད་
བསྡུས་ནས་ས་འོག་ཏུ་སྦས་སོ།།
ཡང་ཕྱི་ཞིག་ན་ལྷོ་ཕྱོགས་ཛ་ཊ་སཾ་གྷ་ར་རལ་པ་འཇོམས་པ་ཟེར་བའི་
གནས་དེར། མུ་སྟེགས་ཀྱི་རྒོལ་བ་འདུས་པ་ལྔ་བརྒྱ་ཙམ་དང་བརྩད་ནས་ཚར་
བཅད་དེ་ཐམས་ཅད་བསྟན་པ་ལ་བཅུག་གོ །དེ་དག་གི་སྐབས་སུ་ལྷ་ཁང་
དང་མཆོད་རྟེན་ཡང་གྲུབ། སློབ་༼༥༥༩༽དཔོན་འདིས་བཞེངས་པའི་མཆོད་
རྟེན་གྱིས་ཕྱོགས་ཐམས་ཅད་ཁྱབ་ཡོད་གསུང་། ད་ལྟར་ཐེག་ཆེན་གྱི་བསྟན་
པ་ཉི་མ་ལྟར་མཛད། དྲིལ་བུ་བྲག་དང་བྱང་ཕྱོགས་དྷིང་ཀོཊ་སོགས་རི་མང་
པོ་གསེར་དུ་བསྒྱུར་བཞེད་པ་ལ། རྗེ་བཙུན་སྒྲོལ་མས་མ་འོངས་པ་ན་རྩོད་པར་
འགྱུར་གསུང་བས་བཟློག །འོན་ཀྱང་གསེར་གྱི་འབྱུང་ཁུངས་མང་པོ་བྱུང་། རྡོ་
རྣམས་གསེར་མདོག་ཏུ་གྱུར་པ་ཙམ་ཡོད་གསུང་། དེ་ནས་ལམ་ཁ་ཞིག་ན་
བྱིས་པ་མང་པོ་རྩེ་བ་ལ་གཅིག་རྒྱལ་པོར་འགྱུར་བར་ལུང་བསྟན་ནས་བྱང་
སྒྲ་མི་སྙན་དུ་བཞུད། གླིང་གཞན་དང་མི་མ་ཡིན་གྱི་གནས་སུ་ལོ་བཅུ་གཉིས་
ཙམ་སོང་། སླར་འཛམ་བུའི་གླིང་དུ་ཕེབས་ཙམ་ན་སྔར་གྱི་བྱིས་པ་དེ་རྒྱལ་
པོར་གྱུར་པ་བདེ་སྤྱོད་ཅེས་བྱ་བར་སོང་། སློབ་དཔོན་ལ་གུས་པས་མཆོད།

34 བཀའ་བབས་བདུན་ལྡན།
རྒྱལ་པོའང་སློབ་དཔོན་གྱི་གདམས་པ་ལ་བརྟེན་ནས་བཅུད་ལེན་དང་གནོད་
སྦྱིན་གྱི་མངག་གཞུག་གྲུབ། དགེ་འདུན་བཞུགས་པའི་གཙུག་ལག་ཁང་ལྔ་
བརྒྱ་བཞེངས་སོ།།
ཕྱིས་དཔལ་གྱི་རིར་ལོ་ཉིས་བརྒྱ་ཙམ་གནོད་སྦྱིན་མོ་རྣམས་ཀྱི་འཁོར་
དང་བཅས་ཏེ་སྔགས་ཀྱི་སྤྱོད་པས་བཞུགས། མཚན་བཟང་པོ་སོ་གཉིས་ཀྱང་
སྐུ་ལ་འགྲུབ། ཕྱིས་དབུ་སྦྱིན་པར་བཏང་བའི་རྐྱེན་གྱིས་ལོ་ཕྱེད་ལོའི་ལོ་དྲུག་
བརྒྱར་བདུན་ཅུ་དོན་གཅིག་གིས་མ་ཚང་སྐད་དེ། དེ་ཡང་རྒྱལ་པོ་བདེ་སྤྱོད་
ཀྱི་བུ་ཆུང་ངུ་སུ་ཤཀྟི་རྒྱལ་བུ་རབ་ནུས་སམ། རྒྱལ་བུ་ནུས་ལྡན་ཡང་ཟེར་ཏེ་
དེ་རྒྱལ་སྲིད་ལ་དགའ་བས་མ་ན་རེ། ཡབ་སློབ་དཔོན་དང་སྐུ་ཚེ་མཉམ་པར་
བྱིན་གྱིས་བརླབས་འདུག །སློབ་དཔོན་རྡོ་རྗེའི་སྐུ་ཡིན་པས་འགྲོང་བ་མེད།
རྒྱལ་པོའི་སྲས་པོ་སྔ་མ་རྣམས་ཀྱང་རྒྱལ་སྲིད་མ་ཐོབ་པར་འདས་ཤིང་། བུ་
དང་ཚ་བོའི་བར་ཡང་འདས་ཟེར་བ་ཤིན་ཏུ་ཡིད་མི་དགའ་བ་ལ་མ་ན་རེ། འོ་
ན་ཐབས་ཡོད། སློབ་དཔོན་བྱང་ཆུབ་སེམས་དཔའ་ཡིན་པས་དབུ་བསླངས་ན་
སྟེར་བས། སློབ་དཔོན་འདས་པའི་ཚེ་ཡབ་ཀྱང་འདའ་བས་ཁྱོད་ལ་རྒྱལ་སྲིད་
འབྱུང་ཟེར། རྒྱལ་བུས་དཔལ་གྱི་རིར་ཕྱིན་དབུ་བསླངས་པས། མཚོན་ཆས་མ་
ཆོད་པར་སྔོན་རྩྭ་སྔོན་པོས་སྲོག་ཆགས་ཀྱི་སྐེ་བཅད་པའི་ལས་གཟིགས་ནས་
ཀུ་ཤས་བཅད་ནས་གནང་། ང་ནི་འདི་ནས་བདེ་བ་ཅན་དུ་འགྲོ། །ཕྱིན་(ཕྱིས་)
ནས་ལུས་འདི་ལ་ཡང་འཇུག་པར་འགྱུར། །ཞེས་སྒྲ་བྱུང་། དེར་ས་གཡོས། མུ་
གེ་ལོ་བཅུ་གཉིས་ཀྱི་བར་དུ་བྱུང་སྐད།།
རྒྱལ་བུས་སློབ་དཔོན་བཅུད་ལེན་གྲུབ་པས་སླར་འགྲིག་གིས་དོགས་
ནས་དབུ་དཔག་ཚད་མང་པོས་ཆོད་པའི་སར་ཁྱེར། དེར་གནོད་སྦྱིན་མོས་

ཕྱག་རྒྱ་ཆེན་པོའི་བཀའ་བབས། 35
ཕྲོགས། དབུ་ཕ་བོང་གི་ཁར་བཞག་པས་ཕ་བོང་གས་པའི་ས་དེར་འཕགས་པ་
སྤྱན་རས་གཟིགས་ལྷ་ལྔའི་རྡོ་སྐུ་རང་བྱོན་དུ་བྱོན། དབུ་དང་སྐུ་ལུས་གཉིས་
ལ་ཡོན་བདག་གནོད་སྦྱིན་མོས་སོ་སོར་ལྷ་ཁང་བརྩིགས། དེ་གཉིས་ཀྱི་བར་
དུ་སྔོན་དཔག་ཚད་བཞི་ཙམ་ཡོད་སྣང་བ། ད་ལྟར་རྒྱང་གྲགས་གཅིག་ཀྱང་
བག་མི་སྣང་གསུང་། དེ་ནི་བདག་གི་བླ་མས་ཀྱང་མཇལ་ཏེ། རྡོའི་རྩིག་པ་
རྣམས་འབྲེལ་ཏེ་བྲག་ལྟ་བུར་སོང་བའི་ལྷ་ཁང་ཆོ་འཕྲུལ་དང་གཉན་ཆ་ཆེ་བ།
སྒོ་ནི་མེད། དཀར་ཁུང་ནས་བལྟས་པ་ལ། གཉིས་ཀའང་ཁྲིའི་སྟེང་ན་རྡོ་སྐུའི་
དུམ་བུ་འདྲ་བ་རེ་འདུག་གསུང་།།
༈ དེའི་སློབ་མ་གྲུབ་ཆེན་ཤ་བ་རི་ཡིན་ཏེ། ཤར་ཕྱོགས་ན་གར་མཁན་
མིང་སྲིང་གསུམ་གྱིས་ཀླུ་སྒྲུབ་བྷང་(བང་)ག་ལར་བཞུགས་པ་ལ་རོལ་མོ་ཕུལ་
བས་ནང་དུ་བོས། སྐལ་བ་དང་ལྡན་པར་མཁྱེན་ནས་བྱང་ཆུབ་སེམས་དཔའ་
བློ་གྲོས་རིན་ཆེན་གྱི་སྐུ་གཅིག་བསྟན་པས། ངས་ཀྱང་འདི་མཐོང་ང་༼༼༥༠༥༦༡༽
བ་ཞིག་ཞུ་ཟེར། མེ་ལོང་ཞིག་བསྟན་པས་ཁོ་རང་དམྱལ་བ་ན་མེ་ལ་འཚེད་
པ་མཐོང་། ཤིན་ཏུ་བྲེད་ནས་འདི་ལས་ཐར་བའི་ཐབས་གཅིག་ཀྱང་ཞུ་བྱས་
པས་བདེ་མཆོག་ཏུ་དབང་བསྐུར། བསྒོམས་པས་སྙིང་པོའི་དོན་མངོན་དུ་གྱུར།
བྱང་ཆུབ་སེམས་དཔའ་བློ་གྲོས་རིན་ཆེན་གྱི་ཞལ་མཐོང་། ཟུང་འཇུག་གྲུབ་
ནས་ཁྱོད་ལྷོ་ཕྱོགས་ཀྱི་རི་ལ་རི་དྭགས་བཤོར་བ་ལྟར་གྱིས་ལ་སེམས་ཅན་གྱི་
དོན་གྱིས་གསུང༌། ལྕམ་གཉིས་ལ་ལོ་གི་དང་། གུ་ནི་ཟེར་བ་ཕྱིས་མཁའ་འགྲོ་
མ་པདྨ་ཝརྟི་དང༌། ཛྙཱ་ན་ཝརྟི་ཡིན་ཅེས་ཕྱག་ཆེན་བརྡ་སྐོར་བ་དང་དོ་ཧ་
འཆད་མཁན་བོད་རྣམས་ཟེར་ཏེ། ལྕམ་གཉིས་དང་ལྷན་ཅིག་ལྷོ་ཕྱོགས་དཔལ་
གྱི་རི་ལ་བཞུགས། རྔོན་པའི་བྱ་བ་བྱེད་པ་ལྟར་མཛད་དོ། །རྡོ་རྗེ་འཆང་གི་གོ་
འཕང་བརྙེས་པས་གྲུབ་ཆེན་ཤཱ་བ་རི་པ་ཞེས་གྲགས། རི་དྭགས་བཤོར་བ་ལ་

36 བཀའ་བབས་བདུན་ལྡན།
སོགས་པ་འདི་དག་ནི་འཕགས་པའི་སྤྱོད་པ་དང་ཟུང་འཇུག་གི་སྤྱོད་པ་ཡིན་
གྱི༑ གཞན་རྟོགས་པ་མཐོ་ཡང་མི་རུང་བ་ཡིན་ནོ།།
སློབ་དཔོན་འདི་ལ་ས་ར་ཧ་ཆུང་བ་ཟེར། དེའི་སློབ་མ་ནི་ལུ་ཡི་པ་སྟེ།
དེའི་སློབ་མ་ཌོ་གི་པ། དེའི་སློབ་མ་ཏིལླི་པ། དེའི་སློབ་མ་ནཱ་རོ་པ། དེའི་སློབ་
མ་ཌོ་བྷི་པ་ཆུང་བ། དེའི་སློབ་མ་ཀུ་ས་ལ་བྷ་དྲ། འདི་ཡང་བརྒྱུད་པའི་ལུགས་
གཅིག་ཡིན། ལུ་ཡི་པ། དཱ་རི་ཀ་པ། ཨནྟར་པ། ཏི་ལོ་པ་ནས་བརྒྱུད་པའང་ཡོད།
༈ དེ་ལ་ལུ་ཡི་པ་ནི། ནུབ་ཕྱོགས་ཨོ་རྒྱན་གྱི་རྒྱལ་པོའི་ཡིག་མཁན་ཀུན་
ཏུ་དགེ་བ་ཞེས་བྱ་བ་ཞིག་ལན་ཅིག་གྲུབ་ཐོབ་ས་ར་ཧ་ཆུང་བ་ཤཱ་བ་རི་པ་དེ་
དོ་ཧ་གླུར་ལེན་པ་དང་མཇལ། དབང་བསྐུར་དང་གདམས་ངག་གནང་། དེ་
སྒོམ་ཞིང་ཡིག་མཁན་ཡང་བྱེད་ཅིང་ཡོད་པ་ལ། རེས་ཅིག་དུར་ཁྲོད་དུ་ཕྱིན་
པས་མཁའ་འགྲོ་མའི་ཚོགས་གྲལ་དུ་སླེབ། སྐྱེ་བ་བདུན་པ་ཞིག་གི་ཤ་འགྱེད་
པའི་ལག་བདེ་བ་ཡང་བྱས། རྡོ་རྗེ་ཕག་མོས་སྤྲུལ་པའི་དཀྱིལ་འཁོར་དུ་དབང་
བསྐུར་ཞིང་།
རྐང་པ་བརྐྱང་བ་སྤངས་ནས་སུ།།
འཁོར་བའི་མངག་གཞུག་དོར་ནས་ཀྱང་།།
རྡོ་རྗེ་སེམས་དཔའ་རྒྱལ་པོ་ཆེ།།
ཡང་དང་ཡང་དུ་བསྒུལ་བར་བྱ།།
ཞེས་གདམས་པས་གཡེང་བ་མེད་པར་བསྒོམ་དགོས་པར་ཤེས་ཏེ། སྔར་གྱི་
ལས་བྱས་ན་གཡེང་བས་ཁྱེར། ཤིང་ཏོག་སོགས་ལའང་འབད་རྩོལ་དགོས།
བསོད་སྙོམས་ཀྱང་ཆགས་སྡང་སྐྱེ། འཚོ་བ་གང་ལས་བསྒྲུབ་དགོས་དགོངས་
རིགས་གསངས་ནས་ཤར་ཕྱོགས་བྷང་(བང་)ག་ལར་སོང་། གང་གཱའི་འགྲམ་

ཕྱག་རྒྱ་ཆེན་པོའི་བཀའ་བབས། 37
ན་ཉའི་རྒྱུ་ལྟོ་རི་ལྟར་སྤུངས་པ་གཟིགས་པས། དེར་ཉ་ལྟོ་གསོལ་ཞིང་ལོ་བཅུ་
གཉིས་བསྒོམས་པས་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ།།
ཨོ་ཌི་བི་ཤའི་རྒྱལ་པོ་དང་བློན་པོ་སོགས་འདུལ་བའི་དུས་ཡིན་པར
མཁྱེན་ནས། རྒྱལ་པོ་དེ་ལ་ལྷོ་ཕྱོགས་རྒྱལ་པོ་ཞིག་མཇལ་དུ་བྱུང་བ་ལ། སྐྱེད་
མོས་ཚལ་དུ་ཁྲི་སོགས་བཤམས། ལམ་སྲང་ཐམས་ཅད་མཆོད་རྫས་སྣ་ཚོགས་
ཀྱིས་བཀང་། རྒྱལ་པོ་རང་གི་སྔོན་དུ་ཤིས་བརྗོད་ཀྱི་བྲམ་ཟེ་རྣམས་འོངས་པས།
ཁྲིའི་སྟེང་ན་མི་སྔོན་པོ་ཉི་ལྷགས་ཀྱིས་ཁྱེར་བ་སྐྲ་འཛིངས་པ་ཞིག་ཉལ་ནས་
འདུག་པ་ལ། ཁྱེད་ལོངས་བྱས་པས་ལན་མེད། བྲམ་ཟེ་སུམ་ཅུས་འཐེན་པས་
གཡོ་འགུལ་མ་བྱུང་། དེར་བྲམ་ཟེ་རྣམས་རང་སྟོབས་མེད་པ་ལ་གད་མོ་ཤོར་
བས། སློབ་དཔོན་ན་རེ།
མ་ལུས་ས་འདི་ཇི་ཙམ་ཡིན་ཏེ་འཇིག་རྟེན་གསུམ་འདི་ཇི་ཙམ་ཡིན།།
དེ་ཆ་ཉིད་ཀྱིས་གཅིག་ནི་མི་བདག་གཞན་ནི་དེ་ཡི་གཡོག་ཡིན་ན།།
བློ་བཟང་དེ་ཡང་གཞན་གྱི་དམ་པའི་སྤྱོད་ལ་བཞད་གད་བྱེད་པ་ནི།།
ཨེ་མ་འཁོར་བ་ངོ་མཚར་རེ་ཆེ་འདི་ལ་སྨྲ་མང་ཅི་ཞིག་དགོས།། གསུང་།
༼༥༦༣༽དེ་རྒྱལ་པོ་ལ་བརྗོད་པས། དེ་ཆོམས་ཤིག་ཟེར། དམག་རྣམས་འོངས་
པས་སློབ་དཔོན་གྱིས་ཧ་ཧ་ཧི་ཧི་ཞེས་བཞད་པས་དམག་མི་ཐམས་ཅད་
རེངས། དེར་གཅིག་གིས་གྲུབ་ཐོབ་ཏུ་ཤེས་ནས་གུས་པ་བྱས་པས་རེངས་པ་
ལས་གྲོལ། དེས་བསྟན་ཏེ་གཞན་ཀུན་ཀྱང་གྲོལ། རྒྱལ་པོ་ངོ་མཚར་སྐྱེས་ནས་
འོངས་ཏེ་ཁྱོད་སུ་ཡིན་བྱས་པས། ཁྱོད་ཀྱང་སུ་ཡིན་གསུང་། ང་རྒྱལ་པོ་ཡིན་
བྱས་པས། ང་ཡང་རྒྱལ་པོ་ཡིན་གསུང་། ཁྱོད་ལ་རྒྱལ་པོའི་ཡོ་བྱད་མི་འདུག་
བྱས་པས།

38 བཀའ་བབས་བདུན་ལྡན།
ས་གཞི་མལ་སྟན་ཆེན་པོ་ཡིན་ཏེ་བྱིན་པའི་སྟན་བཏིང་ལག་ངར་
གློ་སྟན་འབོལ་བ་འཁྲིལ། །ཟླ་བའི་འོད་ཟེར་སྒྲོན་མེ་རབ་གསལ་
བསིལ་ཡབ་རྗེས་སུ་མཐུན་པའི་རླུང་། །རྒྱ་ཆེན་ནམ་མཁའི་བླ་རེ་
ཆགས་བྲལ་སྟོང་པའི་བུད་མེད་ལ་སྤྱོད་དེ། །ཨ་རེ་རྒྱལ་ལྟར་སྲིད་
ན་འཇིགས་མེད་བདེར་ཉལ་རྣལ་འབྱོར་རྒྱལ་པོ་ཡིན།།
བྱས་པས་རྒྱལ་པོ་དང༌། རྒྱལ་བློན་གཉིས་ལ་བདེ་མཆོག་ཏུ་དབང་བསྐུར།
གདམས་པ་གནང་། དཔལ་མངོན་རྟོགས་ཀྱང་མཛད། རྒྱལ་པོ་ལ་ཁྱོད་ལྷོ་
ཕྱོགས་ཀུ་མཱ་ར་ཀྵེ་ཏྲ་ན་སྨད་འཚོང་མ་འདི་ལྟ་བུ་ཡོད་པས་དེའི་གཡོག་གྱིས་
གསུང་། བློན་པོ་བྲམ་ཟེ་ལ་ཁྱོད་ཤར་ཕྱོགས་པ་ཊ་ནཱ་ན་གར་ན་ཆང་འཚོང་
མ་འདི་ལྟ་བུ་ཞིག་ཡོད་པས་དེའི་གཡོག་གྱིས། ཁྱེད་གཉིས་ཀྱིས་དེ་ལྟར་ན་
ལོ་བཅུ་གཉིས་ནས་མཆོག་གི་དངོས་གྲུབ་ཐོབ་གསུང་། དེ་གཉིས་ཀྱིས་ཀྱང་
སྲིད་སྤངས་ནས་དེ་བཞིན་བྱས། རྒྱལ་པོས་སྨད་འཚོང་མའི་གཡོག་བྱས་ཏེ་
དེར་འོངས་པའི་སྐྱེས་པ་རྣམས་ཀྱི་རྐང་པ་བཀྲུ་བ་སོགས་བྱེད་ཅིང་ཏིང་ངེ་
འཛིན་བསྒོམས་པས། ལན་ཅིག་ནམ་ཕྱེད་ན་སྐྱེས་པ་གཅིག་གིས་ལྡོག་ཕྱིན་
པས་ཁོལ་པོའི་སྤྱིལ་པོ་ན་མེ་འབར་བར་མཐོང་། བལྟས་པས་དེའི་ལུས་ཀྱི་འོད་
དུ་འདུག །གྲུབ་པ་ཐོབ་པར་ཤེས། དེ་དང་སྨད་འཚོང་མས་ཀྱང་བཟོད་པར་
གསོལ། དེར་སློབ་དཔོན་གྱིས་ཡུལ་དེར་རྡོ་རྗེ་ཐེག་པ་ཆེར་བཤད།།
ལན་ཅིག་དྲིལ་བསྒྲགས་ཏེ་ཚོགས་ཀྱི་འཁོར་ལོ་མཛད། འཁོར་བུད་མེད
སྟོང་ཕྲག་བཅུ་དྲུག་དང་བཅས་པ་ཐམས་ཅད་མཁའ་ལ་གཤེགས་ཤིང་མཆོག་
གི་དངོས་གྲུབ་ཐོབ་བོ། །སྔར་གྱི་སྐྱེས་པ་དེས་གསོལ་བ་བཏབ་པས་གྲོང་ཁྱེར་
གྱི་ཤར་ཕྱོགས་ན་རྡོ་རིང་ཞིག་ཡོད། དེའི་སྟེང་ན་གླང་པོ་ཆེའི་གཟུགས་ཁ་ཤར་

ཕྱག་རྒྱ་ཆེན་པོའི་བཀའ་བབས། 39
བསྟན་ཅིག་ཡོད། ལོ་རེ་ལ་ཡུངས་ཀར་གྱི་ཚད་རེ་འཆུགས་ཀྱིན་ཡོད། ནམ་ཁ་
ནུབ་ཏུ་བསྟན་པ་ན་གྲུབ་པ་ཐོབ་པར་ལུང་བསྟན། གྲུབ་ཐོབ་དཱ་རི་ཀ་པའམ་
ད་རི་པ་སྟེ་སྨད་འཚོང་མའི་གཡོག་ཅེས་བྱ་བ་ཡིན་ནོ། །བློན་པོས་ཀྱང་ཆང་
འཚོང་མའི་གཡོག་བྱས་པ་ལ་འབྲས་སྦུ་བའི་རྐྱེན་གྱིས་རང་སེམས་ཀྱི་གནས་
ལུགས་མངོན་སུམ་དུ་མཐོང་། དེར་ཏིང་ངེ་འཛིན་གྱི་ངང་དུ་བག་ཙམ་ཞིག་
འབྱམས་པའི་སྐབས་འབྲས་རྣམས་ཕུག་རོན་གྱིས་ཟོས་པས་ཆང་འཚོང་མས་
འཐབས། ཡང་དུས་གཞན་ཞིག་ན་རྡོ་རྗེའི་གླུ་བླངས་པས་སྐྱེ་བོ་ཐམས་ཅད་
ཀྱིས་གྲུབ་པ་ཐོབ་པར་ཤེས། རྡོ་རྗེ་ཐེག་པ་མང་དུ་བཤད་པས་སྐྱེ་བོ་དཔག་ཏུ་
མེད་པ་ཡང་གྲོལ་ལོ། །འབྲས་བརྡུང་བའི་ཌདི་ལ་སེམས་ཟིན་པས་ཌེདི་པར་
གྲགས་སོ།།
༈ ཡང་ཤ་བ་རིའི་སློབ་མ་དུས་ཕྱིས་བྱུང་བ་ནི་མངའ་བདག་ཆེན་པོ་མེ་
ཏྲི་པ་སྟེ། མཚན་ནི་མེ་ཏྲི་གུཔྟའོ། །དེ་ཡང་བྲམ་ཟེ་མུ་སྟེགས་ཀྱི་པཎྜི་ཏ་ཕྱིས་
ནཱ་རོ་པ་དང་མཇལ་ནས་ནང་པར་གྱུར་ཏེ་དབང་དང་གདམས་ངག་ཞུས། ནཱ་
ལནྡྲར་རབ་ཏུ་བྱུང་སྟེ་རཏྣ་ཨཱ་ཀ་ར་ཤཱནྟི་པ་སོགས་མཁས་གྲུབ་ཀྱི་བླ་མ་མང་
པོ་བསྟེན་པས་པཎ་ཆེན་དུ་སོང་ནས། བི་ཀྲ་མ་ལ་ཤཱི་ལ་རྣམ་གནོན་ཚུལ་གྱི་
གཙུག་ལག་ཁང་དུ་བཞུགས། པཎྜི་ཏའི་བྱ་བ་དང་སྒྲུབ་པ་སྤེལ་མར་མཛད་
ཅིང་ཡོད་པ་ལས་རྡོ་རྗེ་རྣལ་༼༥༦༥༽འབྱོར་མ་ཞལ་གཟིགས་ཤིང་། ཏིང་ངེ་
འཛིན་གྱི་གྲོགས་སུ་འགྲོ་བའི་དུས་ཡིན་པར་མཁྱེན་ནས་ནང་གི་ཀུན་ཏུ་སྤྱོད་
པ་གསང་ཞིང་སྤྱོད་པ་ཡིན་པ་ལས། དགེ་ཚུལ་ཞིག་གིས་སློབ་དཔོན་བུད་
མེད་དང་ལྷན་ཅིག་ཆང་གསོལ་བ་མཐོང་ནས་ཚོགས་སུ་རྒོལ་དུ་བྱུང་བ་ལ།
སློབ་དཔོན་གྱིས་འོ་མ་སྐྱུགས། དགེ་ཚུལ་དེ་རང་ལ་ཆང་སྐྱུགས་པའི་སྦྱོར་བ་
བྱས་པས་ཆང་སྐྱུགས། རེ་ཞིག་གླེང་བ་མེད།།

40 བཀའ་བབས་བདུན་ལྡན།
ཡང་ལན་ཅིག་དགེ་བསྐོས་ལ་སོགས་པས་རིག་ནས་བརྫིར་འོངས་པ་
ན་ཆང་འོ་མར་བསྒྱུར། བུད་མེད་མི་སྣང་བར་བྱས་སམ་དྲིལ་བུར་བསྒྱུར་
ཟེར་བའང་ཡོད། ཡང་ཕྱིས་ལན་ཅིག་འཇབས་ནས་བརྫིས་པས། སྔགས་ཀྱིས་
ཆུ་
བསྒྱུར་ལོང་མ་བྱུང་བས་དགེ་འདུན་གྱིས་གནས་དབྱུང་བྱས། ཆུ་བོ་གང་ལ
ལྤགས་གདན་བཏིང་ནས་བཞུད། དེ་དུས་དགེ་བསྐོས་ཇོ་བོ་རྗེ་ཡིན་སྐད། དེའི་
སྒྲིབ་སྦྱོང་ལ་མངའ་བདག་རང་ལ་ཆོས་གསན་པ་དང་། བོད་དུ་བྱོན་ཡང་ཟེར།
སཱ ཙྪ་འཆག་མེད་མཛད་ཀྱང་ཟེར། དེར་ནུས་པ་ནི་དཔག་ཏུ་མེད་པ་བརྙེས་
ཀྱང་དེ་ཁོ་ན་ཉིད་ཅུང་ཟད་མ་རྟོགས་པ་ལ། ཡི་དམ་གྱི་ལུང་བསྟན་བྱུང་ནས་
དཔལ་གྱི་རི་ལ་ཤཱ་བ་རི་པ་འཚོལ་དུ་བཞུད་པ། ལྷོ་ཕྱོགས་ཀྱི་ལམ་དུ་རྒྱལ་བུ་
ས་ཀ་ར་དང་འཕྲད། དེ་དང་ལྷན་ཅིག་དཔལ་གྱི་རིར་ཕྱིན་པས་དེ་དང་ཉེ་
བའི་མི་རྣམས་ན་རེ། ཤཱ་བ་རི་པ་སྔོན་གྱི་གྲུབ་ཐོབ་ཡིན། ད་ལྟར་ག་ལ་རྙེད་
ཟེར་ཡང་། རྩེ་གཅིག་ཏུ་གསོལ་བ་བཏབ་པས་ཟླ་བ་དྲུག་ན་མཇལ་ཏེ། ཤཱ་བཱ་
རི་པའི་དབུའི་རལ་པ་བཤིག་པས་སྲོ་ཤིག་ཉིལ་གྱིས་བྱུང་བ་ཡུམ་གཉིས་ཀྱིས་
གསོལ་བར་འདུག་པས་མེ་ཏྲི་པ་ཅུང་ཟད་ཐུགས་མ་དད། རྒྱལ་བུ་དེས་ཞབས་
ལ་ཕྱག་བྱས་པས། ཨ་ཡ་ཛ་ར་ཝ་ལ་ཧུ་གསུངས་པས་དེ་ཉིད་དུ་གྲོལ་ཞིང་
འཇའ་ལུས་སུ་གྱུར་པས་ཐུགས་དད་པ་འཁྲུངས།
ཡང་བཙུན་མོ་གཉིས་ཀྱིས་ཕག་དང་རི་དྭགས་དང་རྨ་བྱ་གསོད་པ་
གཟིགས་པས་ཅུང་ཟད་མ་དད་པ་སེ་གོལ་གཏོགས་པས་དེར་མི་སྣང་བར་
གྱུར། འོན་ཀྱང་དབང་བསྐུར་ཞིང་གདམས་པ་དང་རྗེས་སུ་གདམས་པས་
གནས་ལུགས་གཟིགས་པའི་ཡེ་ཤེས་སྐྱེས། དཔའ་བོ་མཁའ་འགྲོ་མཐའ་ཡས་
པའི་གཙོ་བོར་གྱུར། ད་ནི་རལ་གྲི་ལ་སོགས་པ་གྲུབ་པ་བརྒྱད་བསྒྲུབས་ནས་
ཚེ་བསྐལ་པར་གནས་པའི་རིག་པ་འཛིན་པ
་བྱ་སྙམ་རྫས་པ་བསྒྲུབས་པས་གྲུབ་

ཕྱག་རྒྱ་ཆེན་པོའི་བཀའ་བབས། 41
པའི་ལྟས་བྱུང་བ་ན། ཤ་བ་རི་པས་སྡིགས་མཛུབ་མཛད་པས་ཐལ་བར་སོང་།
ད་ཁྱོད་སྒྱུ་མ་དེས་ཅི་བྱ་གནས་ལུགས་ཀྱི་དོན་རྒྱ་ཆེར་ཤོད་ཅེས་གསུང་བ་
བཞིན་སླར་ཡུལ་དབུས་སུ་བྱོན་ནོ།།
བོད་རྣམས་དེ་རྗེས་ཤཱནྟི་པ་དང་རྩོད་པ་བྱས་པ་སོགས་ཀྱི་ལོ་རྒྱུས་འཆད་
པ་ནི་དོན་ལ་ཡང་མི་རིགས་པར་སྣང་ཞིང་། འཕགས་པའི་ཡུལ་ན་ཁ་སྐད་
ཙམ་ཡང་མེད་གསུང་། བོད་ན་དེ་ལྟར་གྲགས་ཞུས་པས། བྷོཊ་སཱ་ན་བཱ་ཀྵ་སྭཱ་
མ་ཡ་ཚོ་ཌེ་ཀ་སིདྡྷི་སཱ་དྷ་ཀ་ཀཱ། ཞེས་གསུངས་ཏེ་བོད་པ་ཁྱིའི་ལྭ་བ་དམ་ཚིག་
སྤངས་པའི་གྲུབ་ཐོབ་དང་སྒྲུབ་པ་པོ་གང་ཞེས་པའོ། །དེས་ན་དེ་ནི་བོད་བླུན་
པོ་རྣམས་ཀྱི་བརྫུན་ཕལ་ཀ་སྒྲིགས་སུ་ཤེས་པར་བྱའོ། །སློབ་དཔོན་འདིས་ཡུལ་
དབུས་སུ་ཡིད་ལ་མི་བྱེད་པ་གསུངས་པས་འགའ་ཞིག་ཡིད་མ་ཆེས་པ་ལ།
གཞུང་གི་ཁུངས་གྲུབ་སྙིང་གི་སྐོར་རྒྱ་ཆེར་གསུངས། རྒྱུད་ཀྱི་དགོངས་པ་མིན་
ཟེར་བ་དགྱེས་རྡོར་དང་འདུས་པ་གཙོ་བོར་གྱུར་པའི་ལུང་གིས་བསྒྲུབས། སུ་
ལས་ཐོབ་དྲིས་པ་ལ། དབང་ངེས་བསྟན་བརྩམས་ཏེ་རི་ཁྲོད་པའི་མན་ངག་
ཉམས་སུ་མྱོང་བར་བསྟན་ཞེས་བོད་རྣམས་ཟེར། དུར་ཁྲོད་བསིལ་བ་ཚལ་དུ་
གྲོང་འཇུག་གི་ཚུལ་མང་པོ་བསྟན། ཇི་ལྟར་བཞེད་པ་༼༥༦༧༽ཐམས་ཅད་
ནག་པོ་ཆེན་པོ་བསྒྲུབས་པས་དཔག་ཚད་བརྒྱ་ཕྲག་མང་པོའི་ཕ་རོལ་ནས་
བརྟན་གཡོའི་དངོས་པོ་ནམ་མཁའ་ལས་ཁྱེར་འོངས་ཏེ། མ་ལ་བའི་རྒྱལ་པོའི་
བུ་མོ་ནམ་མཁའ་ལས་ཁྱེར་འོངས་པ་ཕྱིས་མཁའ་འགྲོ་གི་གཱ་དྷ་ར་ཞེས་པ་
གྲགས། ཕལ་ཆེར་ནི་ཤར་ཕྱོགས་སུ་ས་ལའི་ནགས་སུ་གཙོ་བོར་བཞུགས།
མཁའ་འགྲོ་ལྕེ་སྤྱང་དུ་སྤྲུལ་ནས་གཏོར་མ་ལེན་པ་དང་། ལྟ་སྟངས་གྲུབ་པ་
དང་། སྐུ་ལུས་གཟུགས་སྣ་ཚོགས་སུ་སྤྲུལ་པ་སོགས་ངོ་མཚར་དཔག་ཏུ་མེད་
པ་མངའ། སྔོན་ཤ་བ་རི་པ་ལ་མ་དད་པ་གཉིས་པོ་དེས་སྐུ་ལུས་གནས་མ་གྱུར།

42 བཀའ་བབས་བདུན་ལྡན།
དགུང་ལོ་བདུན་ཅུ་ཙམ་ན་སྐུ་འདས་ཏེ་བར་དོར་ཕྱག་རྒྱ་ཆེན་པོ་
མཆོག་འགྲུབ་བོ། །ཇོ་བོ་ནཱ་རོ་པ་སྐུ་འདས་པ་ཙམ་ན་སློབ་དཔོན་འདིའི་འགྲོ་
དོན་མགོ་ཚུགས་པ་ཡིན། ནཱ་རོ་པ་ཙམ་རང་གི་སྙན་གྲགས་དང་སློབ་མ་འདུ་
འཚོགས་ནི་བག་ཙམ་མ་བྱུང་མོད། ཐོག་མཉམ་ལ་གཞན་ཕན་ཆེ་ཤོས་ཡིན།
འཕགས་ཡུལ་རང་དུ་དེ་དུས་རྗེས་འབྲང་མང་ཡང་ཕྱིས་མང་རྒྱུ་མེད། བལ་པོ་
དང་བོད་སོགས་བྱང་ཕྱོགས་ན་ཆེས་དར་བར་གྱུར་ཏོ།།
མེ་ཏྲི་པའི་སློབ་མ་ལ། སྔར་གྱི་བོད་རྙིང་པ་རྣམས་ཆེ་བཞི། འབྲིང་བདུན།
ཆུང་བ་བཅུ་ཟེར། འབྲིང་དང་ཆུང་གི་ངོས་འཛིན་གྲངས་ངེས་རྒྱ་གར་བ་ལ་མ་
གྲགས། སྤྱིར་རྣལ་འབྱོར་པའི་སློབ་མ་མཁས་པ་དང་ནུས་པ་ཐོབ་པ་མང་ངོ་།།
ཆེ་བ་བཞི་པོ་དེ་ཀུན་ནས་གྲགས་པ་ཡིན་ཏེ་ལྷན་སྐྱེས་རྡོ་རྗེ། སྟོང་ཉིད་ཏིང་
འཛིན། རཱ་མ་པཱ་ལ། བཛྲ་པཱ་ཎིའོ། །དང་པོ་ལ་ན་ཊེ་ག་ན་ཟེར། དེ་ཁོ་ན་ཉིད་
བཅུ་པའི་འགྲེལ་པ་དང་གནས་བསྡུས་པ་མཛད། གཉིས་པ་དེ་བ་ཨཱ་ཀ་ར་ཙནྡྲ་
ཟེར། ཤེས་རབ་ཡེ་ཤེས་གསལ་བའི་གཞུང་བརྩམས། བཞི་པ་རྒྱ་གར་ཕྱག་ན་
རུ་གྲགས་པ་དེ་ཡིན། རྡོ་རྗེའི་ཚིག་བསྡུས་མཛད། དེ་གསུམ་སྐུ་ལུས་ཀྱི་རིག་
འཛིན་མ་ཐོབ།
༈ འདིར་རཱམ་པཱལ་སྟེ་དགའ་བ་སྐྱོང་ངམ། དགའ་བྱེད་སྐྱོང་ལ་བརྒྱུད་
པ་སྟེ་དབང་ངེས་བསྟན་གྱི་འགྲེལ་པ་མཛད་མཁན་དེ་ཡིན་ནོ། །རིག་མ་ནུས་
པ་ཐོབ་པ་རྣལ་འབྱོར་མ་རིན་ཆེན་ལྷ་མོ་མངའ་བདག་ཉིད་དང་མཁྱེན་རྟོགས་
མཉམ་པར་གྲགས། གངྒཱ་དྷ་རི་ཕྱེད་ཀྱི་གོ་འཕང་ཅན་ཡིན་པར་གྲགས་སོ། །དེ་
ནི་རིགས་རྒྱལ་རིགས། ལྷོ་ཕྱོགས་ཀཎ་ཊ་ཀར་འཁྲུངས། ཆུང་ངུ་ནས་རིག་
པའི་གནས་མང་པོ་མཁྱེན། མངའ་བདག་མེ་ཏྲི་པ་ལོ་བཅུ་གཉིས་སུ་བསྟེན།
མེ་ཏྲི་པ་སྐུ་གཤེགས་ནས་མཆོད་རྟེན་དཔལ་ཡོན་ཅན་དུ་ལོ་གསུམ་བླ་མའི་

ཕྱག་རྒྱ་ཆེན་པོའི་བཀའ་བབས། 43
མྱ་ངན་བྱེད་ཅིང་གཏམ་ཡང་མི་གསུང་། རྩེ་གཅིག་ཏུ་སྒྲུབ་པ་མཛད་ཅིང་
བཞུགས། དེ་ནས་སྙིང་པོའི་དོན་ཐ ཐམས་ཅད་མངོན་དུ་གྱུར་ནས་ལྷོ་ཕྱོགས་སུ་
སེམས་ཅན་གྱི་དོན་མཛད་ཅིང་བཞུགས། ནག་པོ་ཆེན་པོས་རལ་གྲིའི་དངོས་
གྲུབ་བྱིན་ཏེ། སྐུ་ལུས་དེ་ཉིད་མ་སྤངས་པར་ས་འོག་ཏུ་དཔལ་གྱི་སྒོར་བཞུད་
ནས་ལྷ་མིན་གྱི་གནས་ན་ད་ལྟ་ཡང་ང་བཞུགས་ཟེར། དེ་ལ་ནི་སློབ་དཔོན་ཀུ་
ས་ལ་བྷ་དྲ་ཆུང་བ་དང་། ཨ་སི་ཏ་གྷ་ནས་ཀྱང་ཕྱག་རྒྱ་ཆེན་པོའི་གདམས་ངག་
རྣམས་ཞུས་སོ། །ཁྱད་པར་ཡེ་ཤེས་བཤེས་གཉེན་གྱིས་གསན་ནོ། །སློབ་དཔོན་
ཆེན་པོ་ཞི་བའི་བརྒྱུད་འཛིན་རྣམས་མེ་ཏྲི་ཉིད་ལ་བསྔགས་པ་ཆེ། ཨ་མ་ན་སི་
ལ་མཆོག་དམན་གྱི་དབྱེ་བ་བག་ཙམ་མཛད་དོ། །རིན་པོ་ཆེའི་འབྱུང་ཁུངས་
ལྟ་བུའི་གཏམ་ལས། ཕྱག་རྒྱ་ཆེན་པོའི་བརྒྱུད་པའི་སྐབས་ཏེ་དང་པོའོ།། །།

བཀའ་བབས་བགཉིས་པ།
གཏུམ་མོའི་བཀའ་བབས།
༄༅། །བཀའ་བབས་གཉིས་པ་ནི་གཏུམ་མོ་ཡིན་ཏེ། དེ་ཡང་སྔ་རོལ་ནས་ཀྱང་
གཏུམ་མོའི་གདམས་པ་མེད་པ་ནི་ག་ལ་ཡིན། བི་རཱུ་པས་ཀྱང་བླ་མ་གཞན་
ལ་མ་གསན་པར་མ་ངེས་༼༥༦༩༽ མོད། འདི་པའི་ལུགས་ཀྱིས་རེ་ཞིག་སློབ་
དཔོན་བི་རཱུ་པས་རྡོ་རྗེ་རྣལ་འབྱོར་མ་ལ་མངོན་སུམ་དུ་ཞུས་པ་ཡིན་ནོ།།
སློབ་དཔོན་དེ་ནི་ནཱ་ལནྡྲའི་པཎྜི་ཏ་དགེ་སློང་ཞིག་ཡིན་པ་ལས། དེར་
ཆང་ཡང་གསོལ་བ་དང་། བུད་མེད་དང་ལྷན་ཅིག་སྤྱོད་པ་ལ་དགེ་འདུན་
གྱིས་གནས་ནས་ཕྱུང་། དེ་ནས་གངྒཱའི་འགྲམ་དུ་གྲྭ་པ་ལ་གྲུ་གཏོང་དགོས་བྱས་
པས། གླ་དགོས་ཟེར་བ་ལ་གླ་སྟེར་རྒྱུ་མེད་དེ་གང་ལ་སྡིགས་མཛུབ་བསྟན་
པས་གང་གྱེན་དུ་བཟློག་ནས་ཕ་རོལ་ཏུ་སོང་།།
དེ་ནས་ཨོ་ཌི་བི་ཤར་ཆང་འཚོང་མ་གཅིག་ལ་ཆང་ཉོ་བྱས་པས་རིན་
དགོས་ཟེར། ཉི་གྲིབ་མཚམས་ས་ལ་རི་མོ་བྱས་ཏེ་འདི་ལས་མ་འདས་གོང་དུ་
སྦྱིན་བྱས་ནས། ཉི་མ་ལ་མཛུབ་མོ་བསྟན་ནས་བཏོད་ལ་མནན་ཏེ་ཆང་གསོལ།
དེ་ནས་གཏོང་མ་འདོད་དེ་དབྱུག་ཚོད་དང་མེལ་ཚེ་ཐམས་ཅད་འཕྱུགས།
རྣལ་འབྱོར་པས་ནུས་པ་བསྟན་པར་ཤེས་ཏེ་རྒྱལ་པོས་ཆང་རིན་བྱིན་ནས་
བཏང་བར་ཞུས་པས། ཞག་གསུམ་གྱི་ཐོ་རངས་སུ་སོང་ཡང་ཟེར། དེ་ནས་
ཏྲིལིངྒའི་རྒྱལ་པོའི་མཆོད་གནས་བྱས། མུ་སྟེགས་ཀྱི་མཆོད་པ་ཀུན་གྱི་ཕུད་
ཟོས། ཕྱག་མི་འཚལ་བས་རྒྱལ་པོ་སོགས་ཀྱིས་རྒོལ་བ་ལ། སློབ་དཔོན་གྱིས་
ཕྱག་བྱས་པས་མུ་སྟེགས་ཀྱི་ལྷ་ཐམས་ཅད་གས། ལྷའི་གཙོ་བོ་ནི་བི་ཤཱ་ནཱ་ཐ་

གཏུམ་མོའི་བཀའ་བབས། 45
བྱ་བ་འཇིགས་སྡེས་བཞེངས་པ་ལིང་ག་གདོང་བཞིས་མཚན་པ་གཅིག་ཡོད་
པ་དེ་བཞི་ཚལ་དུ་གས་ཡོད་གསུང་། དེ་ནས་ཌཱ་ཀི་ནཱི་པ་ཊར་མུ་སྟེགས་པའི་
ཚོགས་ཁང་དུ་བྱོན། དེར་མི་ཕལ་པ་སུ་བྱུང་བ་ལ་ཏྲི་ཤུ་ལ་རང་ཟུག་སྟེ་ཤི་
བའི་ཤ་ལ་ཕྲ་མེན་མ་རྣམས་ཚོགས་བྱེད་པ་ཡིན་པ་ལ། སློབ་དཔོན་གྱིས་ཐལ་
མོ་བརྡབས་པས་ཏྲི་ཤུ་ལ་ཆག །ཙཎྜི་ཀའི་རྡོ་སྐུ་རང་བྱུང་གུལ་གུལ་བྱེད་པ་
ལ་མགོ་ལྕག་བསྣུན་པས་མགོ་བྲང ང་ན་མར་སླེབ། རྣ་བ་ཡ་གར་ལུས་པས་ཀྲོང་
ངེ་བ་ད་ལྟའང་འདུག་གསུང་། ཕྱིན་ཆད་སེམས་ཅན་ལ་གནོད་པ་མི་བྱེད་
པར་བཀའ་བསྒོས། ཌཱ་ཀི་ནཱི་པ་ཊ་ཞེས་པ་འདི་བོད་རྣམས་ལྷོ་ཕྱོགས་ཡིན་ཟེར་
ནའང་ཡོད་ནི་ཤར་ཕྱོགས་ན་ཡོད་པར་གདའོ།།
ཡང་ལྷ་མོ་འདི་འདུལ་བ་པོ་གོ་རཀྵ་ཡིན་ཟེར་བའང་ཡོད། དེ་ནས་སོ་
རཏྟཱར་བྱོན་ནས་སོ་མ་ནཱ་ཐ་ཞེས་བྱ་བ་ལྷ་དབང་ཕྱུག་ཆེན་པོའི་རྡོ་སྐུ་རང་བྱུང་
གཅིག་ཡོད། ཆོ་འཕྲུལ་ཤིན་ཏུ་ཆེ། དེ་ལ་སྡིགས་མཛུབ་བསྟན་ཀྱང་འགས་སུ་
མ་འདོད་ནས་ཅི་ཡིན་བརྟགས་པས། སྟེང་ན་སྤྱན་རས་གཟིགས་ཀྱི་སྐུ་ཞིག་
སྣང་སྐད། ཁ་ཅིག་འོད་ཟེར་ཅན་མའི་སྐུ་ཡིན་ནམ་ཡང་ཟེར། དེ་བསལ་བ་J་བས་
དངོས་སུ་གཟུགས་བསྟན་ནས་བཀའ་བཞིན་བྱེད་པར་ཞུས་པ་ལ། སློབ་དཔོན་
གྱིས་ཁྱོད་ཀྱི་མཆོད་གནས་སུ་དགེ་འདུན་བརྒྱ་རྩ་ཞིག་མཆོད་ཅིག །སྲོག་
བཅད་པའི་མཆོད་པ་མ་ལེན། ཕུད་ཀྱིས་ངའི་སྐུ་ལ་མཆོད་པ་གྱིས་གསུང་།།
ཁོ་ན་རེ། སངས་རྒྱས་ཀྱི་བསྟན་པ་མྱུར་དུ་འཇིག་ལ། ང་ལ་མཆོད་པ་
རྟག་ཏུ་འོང་མོད། འོན་ཀྱང་བསྟན་པ་ནམ་གནས་ཀྱི་བར་དགེ་འདུན་མཆོད་
ཟེར། སློབ་དཔོན་རང་རྡོ་སྐུ་གསེར་འགྱུར་རྩི་ཕྱག་ཏུ་བསྣམས་པ་ཅིག་ཏུ་
སོང་ཟེར། རེ་ཞིག་དངོས་སུ་མི་སྣང་བར་ཐལ། ཉིན་རེ་བཞིན་རྡོ་སྐུའི་ཕྱག་
གི་གསེར་འགྱུར་རྩི་དེ་བླངས་ཏེ་ལྕགས་ཟངས་མང་པོ་ལ་རེག་པ་ཙམ་གྱིས་

46 བཀའ་བབས་བདུན་ལྡན།
གསེར་དུ་འགྲོ་བས། དེ་ལ་བརྟེན་ཏེ་དགེ་འདུན་གྱི་འཚོ་བ་སྦྱོར། ཕྱི་ཞིག་ན་
ཛོ་ན་གྷ་ཊའི་རྒྱལ་པོ་ཞིག་གིས་གསེར་སྲང་ཁྲི་ཕྲག་གཉིས་ཞུས་ནས། ད་དུང་
ཞུ་སྙམ་པ་ལ་རྡོ་སྐུའི་སྤར་བ་བསྡམས།
ཡང་བྲམ་ཟེ་དབུལ་པོ་ཞིག་གིས་ས་ཐེ་བཙུགས་ནས་གསོལ་བ་བཏབ་
པས་གསེར་འགྱུར་རྩི་གནང་། ཞག་བདུན་ནས་ཁྱེར་ཤོག་གསུང་། དེས་ཞག་
གསུམ་གྱི་བར་དུ་༼༥༧༡༽ཡོ་བྱད་གསེར་དུ་ཅི་འགྱུར་བྱས་པས། རྒྱལ་པོའི་མི་
གཉིས་བྱུང་ནས་ལེན་པར་བརྩམས་པ་ལ། བྲམ་ཟེས་རྡོ་སྐུའི་ཕྱག་ཏུ་ཕུལ་བས་
ཡང་སྤར་བ་བསྡམས། རྒྱལ་པོའི་མི་གཅིག་གིས་ཕྱག་ལ་དབྱུག་པ་བསྣུན་པས་
རང་ལག་པ་ཆད་ནས་ཤི །གཅིག་གིས་ལག་པ་ཆོག་བྱས་པས་ཁ་ལྐུགས། རྒྱལ་
པོ་ཡང་སེམས་སྨྱོ་བྱུང་ནས་འདས་པས་ཤིན་ཏུ་ཏུ་གཉན་པར་གྲགས། ད་ལྟ་དེ་
ན་དགེ་འདུན་ནི་མེད། ནགས་ཚལ་བགྲོད་དཀའ་བ་ཅིག་གི་དཀྱིལ་ན་རྡོ་སྐུ་
སྨུག་ནག་ཞལ་གདངས་པ་ཟིལ་ཆེ་བ་ཞིག་ཡོད་གསུང་།།
ཡང་བར་སྐབས་རྒྱལ་པོ་རཱ་མ་པཱ་ལའི་དུས་སུ་རྣལ་འབྱོར་པ་སི་རོ་པ་
ཞེས་པར་མཚན་བཏགས་ནས་ཀྱང་ཡུལ་དབུས་སུ་འགྲོ་བའི་དོན་ཅི་རིགས་
མཛད། ཞབས་བཀྲུས་པའི་ཁུ་བ་རྒྱལ་པོ་རཱ་མ་པཱ་ལའི་གླང་པོ་ཆེ་བྷ་ན་ཝ་
ད་ལ་ལ་བླུད་ནས་གཡུལ་འཐབ་པས་ཀླ་ཀློའི་རྒྱལ་པོ་བརྒྱད་(བརྒྱ་)ཙམ་ཐུལ།
དུས་ཕྱིས་ཤར་ཕྱོགས་གོ་རའི་ཡུལ་དུ་སྟག་གཟིག་གི་རྒྱལ་པོ་ཞིག་གཉིད་སད་
པའི་སྔས་མགོ་ན་རྣལ་འབྱོར་པ་ཞིག་འདུག །ཆུ་བོ་ལ་བསྐྱུར་བས་ཡང་ཡང་
ལྡོག །མེ་ལ་བསྲེགས་པས་ཀྱང་མ་ཚིག །མཚོན་ཆ་སྣ་ཚོགས་བསྣུན་ཀྱང་མ་
བསྣད་ཅིང་མཚོན་ཆ་རྣམས་ཆག །དུག་ཁལ་དྲུག་གསོལ་དུ་བཅུག །ཉིན་
ཞག་ཕྲུགས་གཅིག་མི་མང་པོས་བསྲུངས་པས་སློབ་དཔོན་སྟོབས་དང་
མདངས་རྒྱས་པར་མཐོང་ནས། གྲུབ་པ་ཐོབ་པར་ཤེས་ཏེ་སུ་ཡིན་ཞུས་པས། བི་

གཏུམ་མོའི་བཀའ་བབས། 47
རཱུ་པ་ཡིན་ཞེས་གསུང་། དེར་ཡང་སྐལ་ལྡན་འགའ་ལ་གདམས་ངག་གནང་བ་
དང་། གུས་པར་བསྟེན་པ་ལ་བདེན་ཚིག་ཙམ་བརྗོད་པས་ཐུན་མོང་གི་དངོས་
གྲུབ་ཐོབ་པ་མང་དུ་བྱུང་། བྷང་ག་ལར་ཟླ་བ་བཞི་ཙམ་དངོས་སུ་ཀུན་གྱིས་
མཇལ་དུ་རུང་བར་བཞུགས། ཕྱིས་གར་གཤེགས་ཆ་མེད། རྒྱ་ནག་ཏུ་དངོས་སུ་
བྱོན་པའང་འདི་སྐབས་ཀ་ཡིན། བི་རཱུ་པ་མི་ཡུལ་དུ་ལན་གསུམ་འབྱོན་པར་
གྲགས་པ་གསུམ་ཆར་སྔར་སོང་ངོ༌། །སློབ་དཔོན་འདི་ལ་བྷི་དྷརྨ་པཱ་ལ་ཟེར་
ཡང་། གནས་བརྟན་དྷརྨ་པཱ་ལ་ཞེས་བྱ་བ་ནཱ་ལནྡཱའི་མཁན་པོ་མཛད་པ་དེ་
དང་མི་གཅིག་གོ།
༈ དེའི་སློབ་མ་ནི་ཨོ་ཌི་ཡཱ་ནར་བྱུང་བའི་ནག་པོ་བི་རཱུ་པ་ཡིན་ཏེ། དེ་ནི་
བྲམ་ཟེའི་རིགས་བཙས་ཙམ་ན་བྲམ་ཟེ་ལྟས་མཁན་རྣམས་ཀྱིས་སྡིག་པ་བཞི་
བྱེད་པར་ལུང་བསྟན་སྐད། མིང་ནི་ནག་པོ་ཞེས་བྱའོ། །
དེར་ལོ་བདུན་ཙམ་ན་སྡིག་པ་བཞི་པོ་མི་འབྱུང་བར་བྱ་བའི་ཕྱིར་ཡུལ་
གཞན་དུ་འཁྱམས་སུ་བཏང་བ་ལས། དུས་ཡུན་རིང་མོ་འདས་ཏེ་མ་བྲམ་ཟེ་
མོ་ལཀྵི་ཞེས་པ་དེ་ཡང་ཁྱིམ་ཐབ་དང་གྱོས་སྒྲུག་རྣམས་ཤི་བས་ཡུལ་གཞན་
དུ་འཁྱམས་ཤིང་སོང་བ་རིགས་ཉམས་ཏེ། ཤར་ཕྱོགས་ཨོ་ཌི་བི་ཤའི་ཡུལ་དུ་
ཆང་འཚོང་ཞིང་ཡོད་པ་ལས། ཕྱི་ཞིག་བུ་ཡང་ཨོ་ཌི་བི་ཤར་སླེབ། མའི་ཁྱིམ་དུ་
ཕྱིན་པ་ན་ཕན་ཚུན་མ་དང་བུ་ངོ་མ་ཤེས་པའི་སྐྱོན་གྱིས་མ་དང་འདུས། རྫིའུ་
ནས་ཆུ་འདོད་པས་སྐོམ་འཐུངས་པ་མྱོས་བྱེད་དུ་འདུག །ཁྲོས་ཏེ་རྫིའུ་ཤོད་དུ་
འཕངས་པས་བ་ཞིག་ལ་ཕོག་སྟེ་ཤི །དེ་གསང་བར་བསམས་ཏེ་མཚན་མོ་ཡང་
ཐོཐོག་ནས་ཅེ་སྤྱང་གི་བཟར་འཕངས་པས་སྲང་ཀ་ན་བྲམ་ཟེ་ཞིག་རྒྱུ་བའི་མགོ་
ལ་ཕོག་བྲམ་ཟེ་ཤི །དེར་ཐེ་ཚོམ་ཟོས་ནས་གཏམ་དྲིས་པས་ཆང་འཚོང་མ་དེ་

48 བཀའ་བབས་བདུན་ལྡན།
རང་གི་མ་ཡིན་པར་ཤེས། དེ་ཡང་སྔོན་ལུང་བསྟན་པའི་སྡིག་པ་བཞི་ནི་བྲམ་
ཟེ་གསོད་པ། བ་གླང་གསོད་པ། མ་དང་འདུས་པ། ཆང་འཐུང་བ་སྟེ་རིག་བྱེད་
ནས་བཤད་པའི་བྲམ་ཟེ་ཉམས་བྱེད་ཀྱི་སྡིག་པར་གྲགས་པ་བཅུ་དྲུག་གི་ནང་
ནས་བཞི་པོ་དེ་ཡིན་ལ། དེ་རྣམས་དུས་གཅིག་ལ་བྱུང་བས་སྡིག་པ་དེ་སྦྱང་
བའི་དོན་དུ་ཕྱི་ནང་གི་གནས་ཐམས་ཅད་དུ་སོང་༼༥༧༣༽ནས་དྲིས་ཀྱང་
གཞན་ཡིད་ཆེས་པ་མ་བྱུང་།།
སློབ་དཔོན་ཛ་ལནྡྷ་ར་པ་དང་མཇལ། རྡོ་རྗེ་ཕག་མོའི་གདམས་ངག་
ཅིག་གནང་སྟེ། དེས་སྡིག་པ་འབྱང་གསུང་། དེ་ནས་ཀོརྐུ་ནའི་ཡུལ་དུ་ཆུ་ནང་
དུ་མགྲིན་པ་མན་ཆད་ནུབ་པར་བྱས་ནས་ཟླ་བ་དྲུག་ཏུ་བསྒྲུབས་པས་རྟགས་
ཅི་ཡང་མ་བྱུང་སྟེ། ཕྲེང་བ་བཅད་དེ་ཆུ་ལ་དོར། སློབ་དཔོན་ལ་དྲིར་སོང་བ་
ད་དུང་སྒྲུབས་ཤིག །དངོས་གྲུབ་མྱུར་དུ་འོང་གསུང་། དེར་སྔ་མ་བཞིན་དུ་
བསྒྲུབས་པས་ཞག་བདུན་སོང་བའི་ཐོ་རངས་རྡོ་རྗེ་རྣལ་འབྱོར་མ་མིའི་བུ་མོའི་
རྣམ་པར་བྱུང་སྟེ། ཨཊྚ་སེ་ཀ་ཏེ། ན་བ་སེ་ཛ་ལ་ན། ཀ་མཱ་ཡི་པུ་ཏྲ། ཏུཾ་ཧི་ཀོ་
ན་མ་ར་ན། དེ་ཡང་རྒྱ་མཚོའི་ལག་བརྒྱད་བརྒྱ་དང་། ཆུ་བོ་དགུ་བརྒྱ་འདས་
ཏེ་བུ་ག་ནས་འོངས། ཀོངུའི་ཡུལ་དུ་ཁྱོད་འཆི་བར་བྱེད་དམ་ཞེས་པ་ཡིན་པ་
ལ༑ ཚིག་དང་པོ་གཉིས་འདྲ་བ་ལ། ཨ་ཡི་མཱ་ཏ་བཛྲ་ཡོ་གི་ནཱི། ཏེ་རི་ས་ར་
ཎ༑ ཡུམ་རྣལ་འབྱོར་མ་ཁྱོད་ལ་སྐྱབས་སུ་མཆིར་འོངས་ཞེས་པའོ། ། དེ་ཉིད་དུ་
ཕྱག་སྤྱི་བོར་བཞག་པས་ཏིང་ངེ་འཛིན་མཆོག་ཏུ་གྱུར་པ་ཐོབ་ཅིང་། ཁྱོད་ཀྱི་
སྐྱེ་བ་མང་པོར་ལས་ཀྱི་འབྲེལ་བ་ཡོད་པ་ནི་བི་རཱུ་པ་ཡིན་པས། དེ་མ་ཧ་ར་ཏ་
ན་ཡོད་ཀྱི་དེར་སོང་གསུང་།།
དེར་ཡང་བི་རཱུ་པས་རྡོ་རྗེ་ཐོད་བཅིངས་ཕྱག་རྒྱ་ཆེན་པོ་མཆོག་གི་
དངོས་གྲུབ་ཐོབ་ནས་དུར་ཁྲོད་རྣམས་སུ་བརྟུལ་ཞུགས་ཀྱི་སྤྱོད་པས་རྒྱུ་ཞིང་

གཏུམ་མོའི་བཀའ་བབས། 49
གཤེགས་སོ། །རྡོ་རྗེ་ཐོད་བྱས་ཀྱང་ཞྭ་ཆུང་སྔོན་པོ་ཞིག་ཡོད་དོ། །ད་ལྟ་ཡང་
སྐུ་ལུས་མ་སྤངས་པར་ཨོ་རྒྱན་གྱི་གནས་ན་བཞུགས་པར་གྲགས། བི་རཱུ་པ་ཆེ་
ཆུང་འདི་གཉིས་གཤིན་རྗེའི་གཤེད་དང་། ཕག་མོའི་ལམ་ལ་བརྟེན་ནས་གྲུབ་
པ་བརྙེས་པར་བྱེད་གསུང་།
༈ བི་རཱུ་པ་ཆུང་བ་ལ་བྱཱ་ད་ལི་པས་ཞུས་ཏེ། དེ་ནི་སྔོན་བྱ་གསོད་པའི་
རིགས་ཡིན་པ་ལ། ལན་ཅིག་ནེ་ཙོ་ཞིག་ཤིང་ཏོག་ཁར་ཐོགས་ནས་ནམ་མཁའ་
ལ་འཕུར་བ་མཐོང་སྟེ། དེར་ཁྱོད་ཅི་ཞིག་བྱེད་དྲིས་པ་ན། ཕྱོགས་འདི་ན་གྲུབ་
ཐོབ་བི་རཱུ་པ་བཞུགས་པས་དེ་ལ་མཆོད་པ་བྱེད་དུ་འགྲོ་ཞེས་ཟེར་བས། དེས་
བསམས་པ། དུད་འགྲོ་འདི་ལྟ་བུ་ཡང་དགེ་བའི་སེམས་དང་ལྡན་ན། ཁོ་བོ་
ཅག་མིར་གྱུར་པ་དགེ་བ་བྱེད་པ་ལྟ་སྨོས་ཀྱང་ཅི་དགོས་སྙམ་སྟེ་ཤིང་ཏོག་
འགའ་ཟུང་དེ་ལ་བསྐུར་ཏེ། ཁྱོད་ཀྱིས་འདི་ཡང་གྲུབ་ཐོབ་དེ་ལ་ཕུལ་ཞིག་ཅེས་
བྱས་སོ།།
ནེ་ཙོས་ཀྱང་རྔོན་པའི་ཤིང་ཏོག་ཕུལ་བ་ན། བི་རཱུ་པས་དེ་མ་བླངས་ཏེ།
ཀ་ཡེ་ནེ་ཙོ། ཕྱིན་ཆད་ཀྱང་སྡིག་པ་ཅན་དེ་ལྟ་བུའི་ཡོ་བྱད་ཁུར་མ་འོང་ཞེས་
གསུང་ངོ༌། །དེ་ནས་ནེ་ཙོ་དེས་ཤིང་ཏོག་སླར་ཁོ་རང་ལ་གཏད། དེ་ལ་ཁྱོད་
ཀྱིས་ཅིའི་ཕྱིར་མ་ཕུལ་ཞེས་དྲིས་པས། གྲུབ་ཐོབ་དེ་འདི་ལྟར་གསུང་ཞེས་
སྔ་མ་ལྟར་བསྙད་དོ། །དེ་ནས་ཤིན་ཏུ་འགྱོད་པར་གྱུར་ནས་སྡིག་པ་བཤགས།
ནགས་ཚལ་དེ་ཉིད་དུ་ཡང་དང་ཡང་དུ་འཁོར་ཞིང་འཚོལ་དུ་སོང་བ་ན་ཕྱི་
ཞིག་ན་མཇལ། དབང་བསྐུར། གདམས་པ་ཡང་གནང་བས་དེ་ཉིད་སྒོམ་
བཞིན་དུ་རྩེ་གཅིག་ཏུ་འདུག་པ་ན། བྱ་རྔོན་པའི་བྱ་བ་ལ་སེམས་ཡེངས་ཏེ།
བླ་མ་ལ་ཞུས་པས། ཤིན་ཏུ་དགག་དཀའ་བའི་རྣམ་རྟོག་འདི་བཀག་ཀྱང་ཏིང་
ངེ་འཛིན་སྐྱེ་མི་ཐུབ་ཀྱི། དེ་བས་ན་འཇིམ་པ་དང་ཟན་དག་ལ་བྱའི་གཟུགས་

50 བཀའ་བབས་བདུན་ལྡན།
ཆོས་ལ་དེ་དག་གི་སྐེ་གཅོད་ཅིང་ཏིང་ངེ་འཛིན་སྒོམས་ཤིག་ཅེས་གསུངས།
དེས་ཀྱང་དེ་བཞིན་དུ་བྱེད་ཅིང་བསྒོམས་པས་མཐར་གྱིས་ལོ་བཅུ་གཉིས་ན་
ཕྱག་རྒྱ་ཆེན་པོ་མཆོག་གི་དངོས་གྲུབ་ཀྱང་ཐོབ་ཅིང་གྲོང་ཁྱེར་རྣམས་སུ་བྱ་
སྣ་ཚོགས་གསོད་པའི་སྤྲུལ་པ་སྟོན། ཤ་ཡང་གསོལ། དེར་མི་རྣམས་ཀྱི་རྣལ་
༼༥༧༥༽འབྱོར་པའི་གཟུགས་བཟུང་ནས་སེམས་ཅན་ལ་གནོད་པ་འདི་ལྟ་བུ་
བྱས་སོ་ཞེས་འཕྱ་བར་བྱས་པ་ན། སྔར་བསད་པ་ཐམས་ཅད་སླར་གསོས། དེ་
ལྟར་ལོ་བཅུ་གཉིས་སུ་བྱ་རྔོན་པའི་བྱ་བ་བྱེད་པར་སྤྲུལ་ནས་རིག་པ་བརྟུལ་
ཞུགས་ཀྱི་སྤྱོད་པ་སྤྱད་པ་ན། མཚན་ཡང་གྲུབ་ཐོབ་བྱུ་ད་ལི་པ་ཞེས་གྲགས་ཏེ།
བྱུ་ད་ལི་པ་ནི་བྱ་རྔོན་པ་ཞེས་བྱ་བ་ཡིན་ནོ། །དེས་ཀུ་ས་ལི་བྷ་དྲ་ལ་བཤད་དེ་
གཏུམ་མོའི་བརྒྱུད་པ་ལུགས་གཅིག་གོ།
༈ ཡང་བི་རུ་པས་ཌོམྦི་ཧེ་རུ་ཀ་ལ་གདམས་ཏེ། སློབ་དཔོན་དེ་ནི་ཀོ་
མཁན་ཡིན་པར་བོད་ན་གྲགས་ཀྱང་ཤར་ཕྱོགས་ཏི་པུ་རིའི་ཡུལ་གྱི་རྒྱལ་པོ་
ཞིག་ཡིན་གསུང་། དེར་སློབ་དཔོན་བི་རཱུ་པ་བྱོན་ཏེ། རྒྱལ་པོ་དེ་ཡང་ལྷག་པར་
དད་ནས་རྗེས་སུ་འཛིན་པར་ཞུས་པས་དབང་བསྐུར་ཞིང་གདམས་པ་ཡང་
གནང་ངོ་། །རྒྱལ་པོས་ཀྱང་དེ་ཉིད་སྒོམ་བཞིན་དུ་འདུག་པ་ན། རིམ་པ་གཉིས་
ཀྱི་རྟོགས་པ་ཡང་རྒྱ་ཆེར་སྐྱེས་པས་སྤྱོད་པ་བྱ་བའི་དུས་ཡིན་པར་མཁྱེན་ནས་
གསངས་ཏེ་སྤྱོད་པ་ཅུང་ཟད་སྤྱད་པ་ན། ཕྱག་རྒྱ་མོ་ལུང་བསྟན་པ་བྱུང་སྟེ་
གཡུང་མོའི་རིགས་ཀྱི་བུ་མོ་པདྨ་ཅན་དུ་གྱུར་པ་ཞིག་འཇིག་རྟེན་པའི་མངོན་
དུ་བསྟེན་པས། རྒྱལ་པོའི་རིགས་ཉམས་ཞེས་བློན་པོ་ལ་སོགས་པའི་འབངས་
རྣམས་ཀྱིས་རྒྱལ་སྲིད་ལས་བཏོན་ཏེ་ཕྱིར་བསྐྲད་དོ།།
དེ་ནས་རིག་པ་བརྟུལ་ཞུགས་ཀྱི་སྤྱོད་པ་སྤྱོད་ཅིང་ཡུལ་དང་ནགས་
ཚལ་རྣམས་སུ་རྒྱུ་བ་ན། རྒྱལ་པོ་ཌོམྦི་པ་ཞེས་གྲགས་སོ། །དེ་ཡང་ཌོམྦ་ཞེས་པ་

གཏུམ་མོའི་བཀའ་བབས། 51
ནི་གཡུང་པོ་སྟེ་གྲོང་ཁྱེར་གྱི་ཕྱི་རོལ་ཏུ་གནས་པ། ཉ་དང་བྱ་དང་རི་དགས་
གསོད་ཅིང་ཟ། ཤ་འཚོང་དུ་མེད། གླུ་གར་བྱེད། རྩ་བ་འབྲས་བུ་འཚོང་བ་ལ་
སོགས་པ་ངན་པའི་ལས་གཅིག་ཏུ་མ་ངེས་པ་སྤྱོད་པའི་རིགས་ངན་གྱི་ཁྱད་
པར་ཟུར་པ་ཞིག་ཡིན་ནོ། །སློབ་དཔོན་རང་ཌོམྦི་མིན་ཡང་། བཙུན་མོ་ཌོམྦི་
ནཱི་ཡིན་པས་ཌོམྦི་པར་ཐོགས། ཌོམི་ཞེས་པ་ནི་གཡུང་མོ་ཅན་ཞེས་པ་ཡིན་ནོ།།
སློབ་དཔོན་འདི་ནི་ཤིན་ཏུ་དབང་པོ་རྣོ་བས། སྔོན་བི་རཱུ་པས་དབང་བསྐུར་
ནས་དེ་བར་དུ་ལོ་དྲུག་ལས་མ་ལོན་སྐད།།
དེ་ནས་ཡུལ་སྣ་ཚོགས་སུ་སྤྱོད་ཅིང་རིང་ཞིག་ལོན་པ་ན་སྔར་གྱི་ཡུལ་
དེར་ནད་ཡམས་དང་མུ་གེ་ལ་སོགས་པ་སྣ་ཚོགས་པས་སྡུག་བསྔལ་བར་གྱུར།
ལྟས་མཁན་རྣམས་ཀྱིས་བརྩིས་པས། རྒྱལ་པོ་བསོད་ནམས་ཅན་ཡུལ་གཞན་
དུ་བསྐྲད་པས་ཡིན་པར་ཤེས་ནས་སླར་ཡང་སྤྱན་དྲངས་པ་ན། སློབ་དཔོན་
རིག་མ་དང་བཅས་པ་སྟག་མོ་གྲུས་མ་ལ་ཆིབས། དུག་སྦྲུལ་ཕྱག་ཏུ་བསྣམས་
ཏེ་བྱོན་པ་ན། ཐམས་ཅད་ཀྱིས་རྒྱལ་པོ་གྲུབ་པ་ཐོབ་པ་ཡིན་པ་ཤེས། ཞབས་ལ་
ཕྱག་བཙལ། ཡུལ་གྱི་གནོད་པ་ཐམས་ཅད་ཀྱང་ཞི། ཡུལ་མི་སྐལ་བ་དང་ལྡན་
པ་རྣམས་ཀྱིས་རྗེས་སུ་བཟུང་བར་ཞུས་ཏེ་གདམས་པ་མཐའ་དག་གིས་ཉེ་བར་
གདམས་པས་དེར་ཡང་དངོས་གྲུབ་ཐོབ་པ་དང་། སྒྲུབ་པ་པོ་མཆོག་ཏུ་གྱུར་པ་
མང་དུ་བྱུང་།།
དེ་ནས་ཡུལ་ར་དྷ་ཞེས་པའམ་ཕལ་སྐད་དུ་ར་ར་ཞེས་བྱ་བའི་རྒྱལ་པོ་དེ་
ནི་སངས་རྒྱས་པའི་བསྟན་པ་ལ་གནོད་པ་བྱེད་པ་ཞིག་སྟེ། འོན་ཀྱང་སྟག་དང་
སྦྲུལ་ལ་ནི་ཤིན་ཏུ་སྐྲག་པ་ཞིག་ཡོད། དེ་འདུལ་བའི་དོན་དུ་སློབ་དཔོན་གྱིས་
དེའི་ཕོ་བྲང་དང་ཉེ་བའི་ནགས་ཚལ་ཞིག་ཏུ་བཞུགས་པ་ན། རྒྱལ་པོས་རྣལ་
འབྱོར་པ་ངན་པ་དེ་མ་འདུག་ཟེར། དེ་ནས་སློབ་དཔོན་གྱིས་ཆོ་འཕྲུལ་གཞན་

52 བཀའ་བབས་བདུན་ལྡན།
སྔ་མ་དང་འདྲ་བ་ལ། སྦྲུལ་རེག་དུག་ཅན་གྱི་རྒྱན་མཛད། མཐོང་དུག་ཅན་ནི་
ལྕག་གི་ཚུལ་དུ་བསྣམས། ཁ་རླངས་ཀྱི་དུག་ཅན་བདུན་གྱིས་དབུ་ལ་གདེངས་
ཀ་བྱས། རྒྱལ་པོའི་
རི་མདུན་ན་༼ ༥༧༧ ༡༽ ཕར་གཤེགས་པ་ན། རྒྱལ་པོ་གྲོང་ཁྱེར་
གྱི་མི་དང་བཅས་པ་འཇིགས་ཤིང་སྐྲག་ནས། གསེར་དང་དངུལ་གྱི་མེ་ཏོག་
གཏོར་ཏེ་སློབ་དཔོན་གཞན་དུ་གཤེགས་པར་ཞུ་ཞུས་པས། སློབ་དཔོན་ཉིད་
ཧེ་རུ་ཀ་ཕྱག་གཉིས་པའི་རྣམ་པར་གྱུར། སྟག་མོ་ཡང་མི་གང་ཙམ་གྱི་ས་ལ་
མ་རེག་པར་ནམ་མཁའ་ལ་འགྲོ་ཞིང་། ཁྱེད་རྣམས་སངས་རྒྱས་ཀྱི་བསྟན་པ་
ལ་མི་འཇུག་ན་སྦྲུལ་གདུག་པ་ཅན་འདི་རྣམས་གཏོང་ངོ་ཞེས་བསྡིགས་པས་
ཐམས་ཅད་སངས་རྒྱས་ཀྱི་བསྟན་པ་ལ་ཞུགས། དུ་ར་རའི་ཡུལ་དུ་རེ་ཞིག་མུ་
སྟེགས་རྒྱུན་ཆད་སྐད།།
དེ་ནས་ལྷོ་ཕྱོགས་ཀཎ་ཊ་ཀའི་ཡུལ་དུ་བྱོན་ནས་ནགས་ཚལ་ཞིག་ཏུ་
འཁོར་མང་ང་པོ་དང་བཅས་ཏིང་ངེ་འཛིན་དུ་བཞུགས། རེ་ཞིག་ན་ཨཊྚ་ཧཱ་ས་
ཞེས་བྱ་བའི་དུར་ཁྲོད་ཅིག་ཏུ་རྒྱལ་པོ་ས་མུ་ཆ་ཡ་ཞེས་བྱ་བས་སྦྱིན་བདག་
བྱས་ཏེ། རྣལ་འབྱོར་ཕོ་མོ་ལྔ་བརྒྱའི་འཁོར་གྱིས་བསྐོར་ནས་ཟླ་བ་དྲུག་ཏུ་
ཚོགས་ཀྱི་འཁོར་ལོ་བསྐོར་བ་ན། བྲམ་ཟེའི་དགེ་སློང་སུ་སིདྡྷ་ཀ་ར་ཞེས་བྱ་བ་
ཚོགས་ཀྱི་སྤྱོད་པ་ལ་མ་དད་ནས་སློབ་དཔོན་ལ་གནང་བ་མ་ཞུས་པར་ཕྱིར་
སོང་ངོ༌། །དེ་ཉིད་ནི་བཀའི་ཆད་པས་ཤི །གཞན་ལྔ་བརྒྱ་པོ་ཐམས་ཅད་ཀྱིས་
དངོས་གྲུབ་སྣ་རེ་མ་ཐོབ་པ་མ་བྱུང་སྐད།།
དེ་དང་ཉེ་བ་ན་མུ་སྟེགས་ཀྱི་རྒྱལ་པོ་ཞིག་གིས་མུ་སྟེགས་པའི་ལུགས་ཀྱི་
མ་
མཆོད་རྟེན་བརྒྱ་རྩ་བརྒྱད་བཞེངས། རལ་པ་པ་ཅན་ཁྲི་ཙམ་འཚོགས་ནས་རབ་
གནས་བྱེད་པ་ན། སྲོག་ཆགས་སྣ་ཚོགས་བསད་པའི་སྙིང་གི་ཕུང་པོ་འབའ་
ཞིག་རང་ལ་ཡང་མི་འགྲེང་གསུམ་ཙམ་གྱི་དཔངས་ཡོད་པའི་གཏོར་མ་བྱས་

གཏུམ་མོའི་བཀའ་བབས། 53
སོ༑ ༑དེར་སློབ་དཔོན་གྱི་གཡོག་མོ་ཞིག་སོང་བ་དེ་རྣམས་ཀྱིས་བརྡུངས་པས།
སློབ་དཔོན་གྱིས་དགོངས་པ་གཏད་པས་ནུབ་མོ་མཆོད་རྟེན་ཐམས་ཅད་མགོ་
མཇུག་ལོག །གཏོར་མ་སོགས་མཆོད་་པ་པ་ཐཐམས་ཅད་ཕྱོགས་བཅུར་འཐོར། ནང་
པར་མུ་སྟེགས་རྒྱལ་པོ་དང་བཅས་པ་འཇིགས་ཤིང་སྐྲག་ནས་སློབ་དཔོན་གྱི་
དྲུང་དུ་བྱུང་སྟེ་བཟོད་པར་གསོལ། མཆོད་རྟེན་རྣམས་རྣལ་དུ་གནས་པར་ཞུས།
དེར་སློབ་དཔོན་གྱིས་ཁྱེད་རྣམས་ཕྱིན་ཆད་ལྷ་མཆོད་པའི་དོན་དུ་སྲོག་ཆགས་
གཅིག་ཀྱང་མ་གསོད་ཅིག །གལ་ཏེ་གསོད་ན་མཆོད་རྟེན་ཐམས་ཅད་འགས་
པར་འགྱུར་རོ། །སངས་རྒྱས་པའི་ནུས་པ་བསྟན་པའི་ཕྱིར། མཆོད་རྟེན་གཅིག་
མིན་པ་ཐམས་ཅད་རྣལ་དུ་གནས་པར་འགྲོ་གསུང་།དེ་རྣམས་ཀྱིས་སླར་ལྡོག་སྟེ་
བལྟས་པ་ན་དེ་བཞིན་དུ་སོང་། དུས་ཕྱིས་ཡུལ་དེའི་རྒྱལ་པོ་ཞིག་གིས་སྲོག་གི་
མཆོད་པ་བྱས་པས་མཆོད་རྟེན་བརྒྱ་དང་བདུན་པོ་ཐམས་ཅད་ཉིས་ཚལ་གསུམ་
ཚལ་དུ་གས། ད་ལྟ་ལྕགས་ཀྱིས་བསྡམས་ནས་འདུག །མུ་སྟེགས་ཀྱི་མཆོད་རྟེན་
ཟེར་ཡང་ལིང་གའི་རིགས་ཅན་ཞིག་ཡིན་གསུང་། དེར་ཡུན་རིང་དུ་འགྲོ་བའི་
དོན་མཛད་ནས་སྐུ་ལུས་དེ་ཉིད་ཀྱིས་མཁའ་སྤྱོད་དུ་གཤེགས་སོ།།
དེའི་སློབ་མ་གྲུབ་པ་བརྙེས་པའི་གཙོ་བོ་ནི། ཌོམྦི་རིགས་ཀྱི་རྣལ་འབྱོར་
མ༑ སློབ་དཔོན་ཨ་ལ་ལ་བཛྲ། ཧེ་མ་ལ་བཛྲ་སྟེ་གསེར་འཆང་རྡོ་རྗེ། ཡུལ་
དབུས་ཀྱི་ར་ཏ་བཛྲ་སྟེ་བཞིའོ། །གཞན་ཡང་ནགས་ཁྲོད་པ་དང་། སློབ་དཔོན་
གརྦ་རི་པ་དང༌། ཛ་ཡ་ཤྲཱི་དང་། མི་ཐུབ་ཟླ་བ་དང་། སྒྲ་གཅན་འཛིན་རྡོ་རྗེ་ལ་
སོགས་པ་ཡང་སློབ་དཔོན་འདིའི་ཞབས་ལ་རེག་པས་དངོས་གྲུབ་ཕྲ་མོ་ཐོབ་
པ་ཡིན་ནོ། །དེ་ལ་གྲུབ་ཐོབ་ཆེན་པོ་ཌོམྦི་པས་གཡུང་མོ་རྣལ་འབྱོར་མ་ལ་
གདམས། དེས་ར་ཏ་བཛྲ་ལ། དེས་ནག་པོ་སྤྱོད་པ་ལ་གདམས་ཏེ་བརྒྱུད་པའི་
ལུགས་གཅིག་གོ།

54 བཀའ་བབས་བདུན་ལྡན།
ཡང་གཡུང་མོ་རྣལ་འབྱོར་མས་སྤྱོད་པ་པ་ལ་གདམས་༼༥༧༩༽པའང་
ལུགས་གཅིག་ཡིན་མོད་ཀྱི། གཏུམ་མོའི་བཀའ་བབས་ནི་བར་པ་གཙོ་ཆེ་བ་
ཡིན་ནོ། །དེའི་གཡུང་མོ་རྣལ་འབྱོར་མ་ནི་ལྟ་སྟངས་བཞིས་འགྲོ་བའི་དོན་
མཛད་པ། ལས་བཞིའི་སྔགས་དང་སྦྱོར་བ་མང་པོ་ཁོང་ཉིད་ཀྱིས་མཛད་པ་
ཤིན་ཏུ་ནུས་པ་ཆེ་བ་མང་པོ་ད་ལྟའང་ཡོད་གསུང་། དེས་རྡོ་རྗེའི་གླུ་མང་དུ་
བླངས་ཤིང་སེམས་ཅན་གྱི་དོན་བྱས་ཏེ་མཁའ་སྤྱོད་དུ་བཞུད་དེ། ཌོམྦི་པ་ཉིད
ལ་ཧེ་རུ་ཀས་ལུང་བསྟན་པའི་ཕྱག་རྒྱུ་དེ་ཡིན་ནོ། །
༈ དེ་ལ་མི་ཐུབ་ཟླ་བས་ཞལ་གཟིགས་ཀྱི་སྒོ་ནས་ཞུས་སོ། །དེ་ནི་པཎྜི་
ཏ་ཤིན་ཏུ་མཁས་པ་ཡིན། ཌོམྦིའི་སློབ་བརྒྱུད་མང་པོ་ལ་ཐོས་པ་མཛད། ཕྱིས་
ཌོམྦི་རྣལ་འབྱོར་མའི་སློབ་བརྒྱུད་གཅིག་ལ་གདམས་ངག་ཞུས། ཨོ་རྒྱན་དུ་རྩེ་
གཅིག་ཏུ་བསྒོམས་པས་ཌོམྦི་པ་ཡུམ་དང་བཅས་པ་མཇལ། གདམས་པ་སྩལ།
དེར་དུར་ཁྲོད་དུ་ཐོད་སྐམ་གྱི་སྤྱིལ་བུ་ཆུང་ངུ་བརྩིགས། རྣལ་འབྱོར་མ་གཅིག་
གིས་སྒྲུབ་གཡོག་བྱས། སློབ་མ་གཅིག་གིས་འཚོ་བ་བསྐྱལ་གྱིན་བསྒྲུབས་པས་
མཐར་རྟོགས་པ་ཁྱད་པར་ཅན་སྐྱེས། ཧེ་རུ་ཀའི་ཞལ་མཐོང་། ཐུན་མོང་གི་
དངོས་གྲུབ་ཐོབ། དེ་ནས་ལན་ཅིག་ཚོགས་འཁོར་ཆེན་པོ་བྱས། མཁའ་འགྲོ་མ་
དང་ཕྲ་མེན་མ་ཀུན་ཚོགས་ལ་བཀུག།
ལ་ཧོར་གྱི་ཡུལ་ན་གཟུགས་ཅན་མ་གཅིག་ཁྱིམ་གྱི་ཤིང་འབྲས་བུ་ཅན་
ཐམས་ཅད་རྩ་བ་བཏོན་ནས་ཁྱེར། ཚོགས་འཁོར་ལ་ཡང་ཕྱིན་པ་ན། དེའི་ཁྱོས་
ནུབ་མོ་མི་སྡོད་པར་ཤེས། སྐྱེད་ཚལ་གྱི་ཨ་མྲའི་ཡལ་གའི་ཕག་ཏུ་གབ་བསྡད་
པས། ཤིང་དེ་རང་ཡང་རྩ་བ་ནས་བཏོན་ནས་ཁྱེར། དེ་ལྟར་ཚོགས་གྲལ་དུ་ཤ།
ཆེན་སོགས་བཟའ་བ་དང་། རྣལ་འབྱོར་ཅན་རྣམས་དང་ལྷན་ཅིག་སྤྱོད་པར་

གཏུམ་མོའི་བཀའ་བབས། 55
ཤེས་ནས། ཚོགས་པ་ལ་མ་མགུ། སློབ་དཔོན་ན་རེ། རང་རེའི་ཚོགས་འདི་ན་
གསང་བ་ལ་འཁུ་བ་ཡོད་པས་སྒྲོལ་དགོས་གསུང་། ཐོ་རངས་མོས་ཤིང་ཁྱེར་
ནས་རང་གནས་སུ་བཙུགས། ནང་པར་བདག་པོ་ལ་ཁྱོད་ལ་སློབ་དཔོན་དུ་རྫ་
ཡ་ཙནྡའི་བཀའ་གཅིག་ཡོད་དེ་ཁྱོད་བསྒྲལ་ཟིན་བྱས་པས་དེར་ཤི །དེ་སོགས་
ནུས་པ་དཔག་ཏུ་མེད། དེ་ལ་དེའི་རིག་མ་སུ་བྷོ་གས་ཞུས། དེ་ལ་དཱ་ན་ཤྲཱིས་
ཞུས། དེ་ལ་རྡོ་རྗེ་གདན་པ་བར་པས་ཞུས། དེ་ལ་ཀུ་ས་ལིས་ཞུས་པའང་ཡོད་
མོད། ཚིག་བརྒྱུད་གཙོ་ཆེ། ཡང་སྤྱོད་པ་པས་སིང་ག་ལའི་རྣལ་འབྱོར་མ་ལ་
བཤད། དེ་ལ་མི་ཐུབ་ཟླ་བས་ཞུས། དེ་ལ་རཱ་ཧུལ་ཝཛྲ་གྱིས་ཞུས་པའང་ཡིན།
༈ རཱ་ཧུལ་ཝཛྲ་དེ་ནི་ཆུང་ངུ་ནས་ཡི་དམ་ཞལ་གཟིགས། རིགས་རྒྱལ་
རིགས། བི་ཀྲ་མའི་དགེ་སློང་པཎྜི་ཏ་ཡིན། དེར་གསང་སྔགས་སྒོམ་ཞིང་བླ་
མས་ཀུན་སྤངས་གྱིས་ཤིག་གསུང་། འོན་ཀྱང་ང་རྒྱལ་གྱི་དབང་ལས་བཀའ་
བཅག་སྟེ་རེ་ཞིག་ཀུན་སྤངས་མ་མཛད།
ཕྱིས་དེའི་སྡིག་པ་སྦྱོང་བ་ལ་རྩེ་གཅིག་ཏུ་བསྒྲུབས་ཀྱང་ཅང་མ་འགྲུབ།
བླ་མ་གུ་ནོ་ཀ་ར་ན་རེ། ལྕེ་དང་ཡན་ལག་ཆོད་གསུང་། ལྕགས་དང་ཡན་ལག་
བཞི་བཅད་པས་སྤྱན་རས་གཟིགས་དང་རྡོ་རྗེ་རྣལ་འབྱོར་མ། ནག་པོ་ཆེན་པོ།
སྒྲོལ་མ་སྟེ་བཞིས་དངོས་སུ་ཞལ་བསྟན། བྱིན་གྱིས་བརླབས། དེ་ནས་བླ་མ་ཛྙཱ་
ན་སཱ་ག་ར་ན་རེ། ཁྱོད་ཆུ་འདིར་ཞག་བདུན་ལུས་སྤྱིངས་ལ་སྡོད་གསུང་། དེ་
ལྟར་བྱས་པས། ལུས་ཀྱི་ཁྲག་སྲིན་བུ་པད་པ་མང་པོས་འཇིབ་ནས་འཆི་ལ་
ཁད་པར་སོང་། དེ་གཉིས་ཀྱིས་བླ་མའི་བཀའ་བཅག་པའི་སྒྲིབ་པ་དག་སྐད།
དེ་ནས་ལྷོ་ཕྱོགས་སུ་བསྒོམས་པས་ཕྱག་རྒྱ་ཆེན་པོའི་་དངོས་གྲུབ་ཐོབ། ཤིང་
གི་རི་ཟེར་བ་རི་ནག་པོའི་ཁོང་སེང་ན་བཞུགས་སྐད། ཤིང་གི་རི་༼༥༨༡༽
ཞེས་པ་མོན་མཚམས་ཀྱི་འདི་མིན་ལྷོ་ཕྱོགས་ན་ཡོད་དོ། །དེ་ལ་དཱ་ན་ཤྲཱི ས་ཞུས་

56 བཀའ་བབས་བདུན་ལྡན།
པ་ཡན་གོང་བཞིན་ཡིན་མོད། འདི་དགྱེས་རྡོར་གྱི་གཏུམ་མོ་ཁོ་ན་ཡིན་ཡང་
གསུང་། ར་ཏ་བཛྲ་ནི་ནཱ་ལནྡྲའི་པཎྜི་ཏ་ཞིག་ཡིན་སྣང་ཡང་། རྣམ་ཐར་རྒྱས་
པར་མི་གསུང་། ཡང་ཙརྱ་པ་ཁ་ཅིག །བིརཱུ་པ་ཆུང་བ། ནག་པོ་སྤྱོད་པ། ཌོམྦི་ཧེ་
རུ་ཀ །མི་ཐུབ་ཟླ་བ། ཀུ་ས་ལི་བྷ་དྲ་ཞེས་བརྒྱུད་པ་འདེད་པའང་ཡོད་མོད་ཀྱི།
དེ་ནི་མ་དག་གསུང་། རིན་པོ་ཆེའི་འབྱུང་ཁུངས་ལྟ་བུའི་གཏམ་ལས། གཏུམ་
མོ་བརྒྱུད་པའི་གཏམ་གྱི་སྐབས་ཏེ་གཉིས་པའོ།། །།

བཀའ་བབས་གསུམ་པ།
ལས་ཀྱི་ཕྱག་རྒྱུའི་བཀའ་བབས།
༄༅། །གསུམ་པ་ནི་ལས་ཀྱི་ཕྱག་རྒྱའི་བཀའ་བབས་ཡིན་ནོ། །དེ་ཡང་སངས་
རྒྱས་དངོས་ཀྱི་ཞལ་མཐོང་བའི་རྒྱལ་པོ་ཨིནྡྲ་བྷཱུ་ཏི་ཆེན་པོ་དེ་ནི་ངོ་བོ་གསང་
བདག་ཕྱག་ན་རྡོ་རྗེ་ཡིན། གསར་བརྙེས་དང་གདོད་མ་གང་ཡིན་བསམ་པར་
མི་ནུས། བསྟན་པ་འདི་ལ་གསང་སྔགས་པ་ཐམས་ཅད་ཀྱི་གཙོ་བོ་ཡིན། དེ་
ཡང་ཨོ་རྒྱན་གྱི་རྒྱལ་པོ་སྟེ་རྒྱལ་སྲིད་འབྱོར་ཞིང་བདེ་བར་ཡོད་པའི་སྐབས།
སྟོན་པའི་འཁོར་དགྲ་བཅོམ་པ་རྣམས་གླིང་གཞན་ལ་འཕུར་ཏེ་འགྲོ་འོང་བྱེད་
པ་རྒྱལ་པོ་ཨིནྡྲ་བྷཱུ་ཏིས་གཟིགས་པ་ན་ཐག་རིང་བས་ཆ་མ་ཕྱེད་དེ། བློན་པོ་
རྣམས་ལ་བྱ་དམར་པོའི་ ཁྱུ་འདི་རྣམས་ཅི་ཡིན་དྲིས་པས། བློན་པོ་རྣམས་ན་
རེ༑ ལྷ་ཅིག །འདི་ནི་བྱ་མ་ལགས། དྲང་སྲོང་ཆེན་པོ་སངས་རྒྱས་བཅོམ་ལྡན་
འདས་ཀྱི་ཉན་ཐོས་ལགས་སོ་བྱས་པས། རྒྱལ་པོ་སངས་རྒྱས་ལྟ་འདོད་པ་ལ་
བློན་པོ་རྣམས་ཀྱིས་ཐག་རིང་བས་མི་འབྱོན་ཟེར་བ་ན། རྒྱལ་པོས་གསོལ་
བ་བཏབ་པ་པས་ནང་པོར་གདུགས་ཚོད་ལ་སངས་རྒྱས་འཁོར་དགྲ་བཅོམ་པ་
ལྔ་བརྒྱ་དང་བཅས་པ་བྱོན་པ་ལ་རྒྱ་ཆེར་མཆོད་ནས་སངས་རྒྱས་ཐོབ་པའི་
ཐབས་ཞུས་པས། རྒྱལ་པོ་འདོད་ཡོན་སྤོངས་ལ་བསླབ་པ་གསུམ་དང་ཕ་རོལ་
ཏུ་ཕྱིན་པ་དྲུག་ལ་སྟེན་ཅིག་གསུངས་པས། རྒྱལ་པོས་བདག་བུད་མེད་ཀྱི་
ཚོགས་དང་ལྷན་ཅིག་འདོད་པ་ལྔ་ལ་ལོངས་སྤྱོད་པས་སངས་རྒྱས་ཐོབ་པའི་
ཐབས་ཅིག་འཚལ་ལོ། །

58 བཀའ་བབས་བདུན་ལྡན།
ཛམྦུའི་ཚལ་ནི་ཉམས་དགའ་བར།།
ཝ་སྐྱེས་ཉིད་དུ་གྱུར་ཀྱང་བླའི།།
འདོད་ཡོན་སྤངས་པའི་ཐར་པ་ནི།།
ནམ་ཡང་མི་འདོད་གོ་ཏ་མ།། ཞེས་ཞུས་པས།
དེར་ཉན་ཐོས་ཀྱི་ཚོགས་རྣམས་མི་སྣང་བར་ཐལ་ཏེ།
འདི་ན་གང་ཟག་བརྒྱད་མེད་ཅིང་།།
ཉན་ཐོས་རང་རྒྱལ་འགའ་ཡང་མེད།།
བྱང་ཆུབ་སེམས་དཔའ་རྫུ་འཕྲུལ་ཆེ།།
དེ་དག་དེ་ཡི་གཟུགས་སུ་སྤྲུལ།།
ཞེས་ནམ་མཁའ་ནས་སྒྲ་ཡང་བྱུང་། དེར་དཀྱིལ་འཁོར་ཆེན་པོ་མཐའ་ཡས་
པར་གྱུར། རྒྱལ་པོ་ལ་དབང་བསྐུར་བས་དེ་ཉིད་དུ་ཟུང་འཇུག་གི་སྐུ་གྲུབ་སྟེ།
དེ་ལ་བཅོམ་ལྡན་འདས་ཀྱིས་ཀྱང་རྒྱུད་ཐམས་ཅད་གཏད་དོ། །དེས་ཀྱང་ཨོ་
རྒྱན་གྱི་སྐྱེ་བོ་ཐམས་ཅད་ལ་རྒྱ་ཆེར་བསྟན། རྒྱུད་རྣམས་གླེགས་བམ་དུ་བྱས།
མཐར་བཙུན་མོའི་ཚོགས་དང་ལྷན་ཅིག་མི་སྣང་བར་གྱུར་ཏེ། ལོངས་སྤྱོད་
རྫོགས་པའི་སྐུར་གྱུར་མོད། སངས་རྒྱས་ཀྱི་ཞིང་ནས་ཞིང་དུ་སྤྱོད་ཅིང་གསང་
སྔགས་ཐམས་ཅད་ཀྱི་སྡུད་པ་པོའི་ཚུལ་མཛད་དོ། །དེའི་དུས་རྒྱལ་པོ་འཁོར་
བཅས་སུ་མ་ཟད་ཨོ་རྒྱན་གྱི་ཡུལ་མི་དང༌། འབྱུང་པོ་དང༌། སྲོག་ཆགས་དུད་
འགྲོར་གྱུར་པ་འབུ་སྲིན་ཡན་ཆོད་ཐམས་ཅད་བདེ་བ་ཆེན་པོའི་ལམ་གྱིས་
དངོས་གྲུབ་ཐོབ་ཅིང་འཇའ་ལུས་སུ་སོང་ངོ༌། །དེ་དངོས་ཀྱི་ཞལ་མཐོང་བའི་
མཁའ་འགྲོ་མ་ཕྱིས་བཞུགས་པ་ནི་དཔལ་ལྡན་བདེ་བའི་རོལ་པ་མོ་ཡིན།

ལས་ཀྱི་ཕྱག་རྒྱའི་བཀའ་བབས། 59
༈ དེ་ཡང་ས་ཧཱ་ཛ་སིདི་སྟེ་ལྷན་ཅིག་སྐྱེས་གྲུབ་ཀྱི་རོལ་པ་མོ་དང་གཅིག་
གསུང་། འོན་ཀྱང་བརྒྱུད་པའི་ཁྱད་པར་མི་འདྲ་བ་ནི་བྱིན་༼༥༨༣༽རླབས་
ཀྱི་བརྒྱུད་པ་ཐ་དད་པ་དང་གདམས་ངག་མི་གཅིག་པས་ཡིན་གསུང་། དེ་ལ་
རྣལ་འབྱོར་མ་དེའི་ལོ་རྒྱུས་ནི། ལྷན་ཅིག་སྐྱེས་གྲུབ་ཀྱི་འགྲེལ་པ་ལྟར་ན། དེ་
ནི་ཨོ་རྒྱན་གྱི་ཡུལ་ཕྱོགས་ཞིག་གི་རྒྱལ་པོའི་བུ་མོ་སྟེ། དེ་ཡང་ཆེར་སྐྱེས་པ་ན་
འཁོར་བུ་མོ་ལྔ་བརྒྱ་དང་ལྷན་ཅིག་ནགས་ཚལ་རྣམས་སུ་རྒྱུ་བ་ན། ཨོ་རྒྱན་
གྱི་ཕྱོགས་ཞིག་ན་བྱང་ཆུབ་སེམས་དཔའ་ཕྱག་ན་རྡོ་རྗེ་དེ་དྲང་སྲོང་འགྲོ་བ་
དབུགས་འབྱིན་པ་ཞེས་བྱ་བར་སྤྲུལ་ཏེ་བཞུགས་པ་ལས། བུ་མོ་རྣམས་ཀྱིས་དེ་
མཐོང་བ་ན། དྲང་སྲོང་སྐྲ་འཛིངས་པ་འཇིགས་འཇིགས་ལྟར་འདུག་ནས་འདྲེ་
ཡིན་ནོ་སྙམ་ཕྱིར་བྲོས་པ་ན། རོལ་པ་མོས་ཁྱེད་རྣམས་མ་འཇིགས་ཤིག་འདི་
ནི་མཐོང་བ་ཙམ་གྱིས་ངའི་ཡིད་ལ་དགའ་བདེའི་ཏིང་ངེ་འཛིན་ཁྱད་པར
ཅན་སྐྱེས་པས་ན་འདི་ནི་བདག་ཉིད་ཆེན་པོ་ཞིག་གོ།
དེ་ནས་འཁོར་ལྔ་བརྒྱ་དང་བཅས་ཏེ་དེའི་ཞབས་ལ་ཕྱག་བྱས་ཏེ། དྲང་
སྲོང་དེས་ཀྱང་བུ་མོ་བདེ་བའི་རོལ་པ་མོའི་མགོ་བོར་ཕྱག་བཞག་པས་སྔོན་སྐྱེ་
བ་གཞན་དུ་དབང་བསྐུར་བའི་ཡེ་ཤེས་ཀྱང་དྲན། རང་གིས་སེམས་ཉིད་ལྷན་
ཅིག་སྐྱེས་པ་མངོན་སུམ་དུ་རྟོཊ་ཏེ་རང་གི་འཁོར་རྣམས་ལ་ཡང་བསྟན་པས།
དེ་ཐམས་ཅད་ཀྱང་རྣལ་འབྱོར་མ་ཆེན་མོར་གྱུར་ཅེས་འབྱུང་སྟེ། དེ་ཐམས་ཅད་
མཐོང་བའི་ཆོས་དེ་ཉིད་ལ་ས་བཅུ་གང་རུང་རེ་ཐོབ་པ་ཡིན་ཏེ་དེས་པདྨ་བཛྲ་
ཆེན་པོ་ལ་བཤད། དེས་དཔག་མེད་རྡོ་རྗེ་ལ་བཤད། དེས་ཡན་ལག་མེད་པའི་རྡོ་
རྗེ་ཕག་ཚང་པ་ལ་བཤད་དོ། །དེས་པདྨ་བཛྲ་བར་པ་མཚོ་སྐྱེས་ལ་བཤད། དེས་
ཨིནྡྲ་བྷཱུ་ཏི་འབྲིང་པོ་ལ་བཤད། དེས་ཛཱ་ལནྡྷ་རི་པ་ལ་བཤད། དེས་ནག་པོ་སྤྱོད་པ་
པ་ལ་བཤད། དེས་དགེ་བའི་མགོན་པོ་ལ་བཤད། དེས་ཀུ་ས་ལ་བྷ་དྲ་ལ་བཤད་དོ།།

60 བཀའ་བབས་བདུན་ལྡན།
༈ དེ་ལ་པདྨ་བཛྲ་ཆེན་པོ་ནི། ནུབ་ཕྱོགས་མ་རུའི་ཡུལ་དུ་རིགས་བྲམ་
ཟེར་འཁྲུངས། སྡེ་སྣོད་གསུམ་དང་བསྟན་བཅོས་ཐམས་ཅད་ལ་ཤིན་ཏུ་མཁས་
པར་སྦྱངས་པ་ཞིག་ཡིན་ལ། ཨོ་རྒྱན་གྱི་ཡུལ་དུ་སོང་ནས་གསང་སྔགས་ཕྱིའི་
རྒྱུད་མང་དུ་བསླབས་ཤིང་མཁས་པར་མཁྱེན་པ་ལ། དེ་རྣམས་བསྒོམས་པས་
གནོད་སྦྱིན་མོ་དང་བཅུད་ལེན་ལ་སོགས་པ་ཐུན་མོང་གི་དངོས་གྲུབ་ཐོབ་
ཀྱང་། དེ་ཁོ་ན་ཉིད་མ་ཤེས་པར་ཨོ་རྒྱན་གྱི་ཕྱོགས་ཤིག་ཏུ་སོང་ནས་དེ་འབའ་
ཞིག་སེམས་པར་བྱེད་པ་ལ། རྡོ་རྗེ་སེམས་དཔའི་ཞལ་མངོན་སུམ་དུ་མཐོང་
བའི་སློབ་དཔོན་ཞིག་གིས་དབང་བསྐུར་བས་རང་བཞིན་གྱི་གནས་ཚུལ་
མཐོང་ནས། ཕྱག་རྒྱའི་དབང་གི་ཡེ་ཤེས་ནི་དེ་ཁོ་ན་ཉིད་མཚོན་པར་བྱེད་པར་
མཁྱེན་མོད་ཀྱི། འོན་ཀྱང་འདི་ཉིད་གཙོ་བོར་སྟོན་པར་བྱེད་པའི་སྡེ་སྣོད་ཅིག་
མཐོང་ན་ཅི་མ་རུང་སྙམ་དུ་དེ་ཉིད་སེམས་པར་བྱེད་པ་ན། བུ་མོ་བདེ་བའི་
རོལ་པ་མོ་འཁོར་རྣལ་འབྱོར་མ་བརྒྱ་སྟོང་དུ་མ་དང་ལྷན་ཅིག་ཏུ་སློབ་དཔོན་
གྱི་དྲུང་དུ་བྱོན་ཏེ། ཕྱག་རྒྱ་བཞིའི་མན་ངག་དང་། གསང་བ་འདུས་པ་གཙོ་
བོར་གྱུར་པའི་བླ་མེད་ཀྱི་རྒྱུད་སྡེ་དུ་མ་བཤད་པས། དེ་རྣམས་ཀྱི་དོན་མངོན་
སུམ་དུ་རྟོགས་ཏེ་དེ་ཉིད་དུ་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པར་
གྱུར་ཅིང་། མཐར་གྱིས་ཟླ་བ་བཅུ་གཉིས་ན་རྡོ་རྗེ་འཆང་ཆེན་པོའི་གོ་འཕང་
བརྙེས་པ་ཡིན་གསུང་། དེས་ཀྱང་གདམས་ངག་བསྟན་པས་ཨོ་རྒྱན་གྱི་ཡུལ་
དུ་སྐྱེ་བོ་དཔག་ཏུ་མེད་པ་མཆོག་དང་ཐུན་མོང་གི་དངོས་གྲུབ་ལ་བཀོད་
གསང་བ་གྲུབ་པ་ཞེས་བྱ་བའི་བསྟན་བཅོས་ཀྱང་མཛད་དོ།།
༈ ཡན་ལག་མེད་པའི་རྡོ་རྗེ་ནི། རིགས་ངན་སྐལ་བ་དང་ལྡན་པ་ཞིག་
ཡིན་པ་ལ། སློབ་དཔོན་པདྨ་བཛྲ་གྱིས་ལེགས་པར་གདམས་པ་བཞིན་ལོ་

ལས་ཀྱི་ཕྱག་རྒྱའི་བཀའ་བབས། 61
བཅུ་གཉིས་སུ་ཀོ་ཏཾ་པའི་རི་ལ་༼༥༨༥༽བསྒོམས་པས། ཕྱག་རྒྱ་ཆེན་པོ་
མཆོག་གི་དངོས་གྲུབ་ཉམས་སུ་ཆུད་ཀྱང་། བདག་ཉིད་ཀྱི་བྱ་བ་སློབ་དཔོན་
ལ་ཞུ་དགོས་པར་ཤེས་ཏེ་ཞུས་པས། ཁྱོད་ཕག་རྫི་མོ་བསྟེན་ཅིང་། ཕག་རྫིའི་
སྤྱོད་པས་རིམ་གྱིས་རྡོ་རྗེ་སེམས་དཔར་འགྱུར་གསུང་། དེ་ནས་ཨོ་རྒྱན་གྱི་
བྱང་ཕྱོགས་གྲོང་ཁྱེར་ཞིག་ཏུ་ཕག་རྫིའི་སྤྱོད་པས་སེམས་ཅན་གྱི་དོན་མཛད་
ཅིང་། སྐལ་བ་དང་ལྡན་པ་རྣམས་ལ་དབང་བསྐུར་ནས་ཕྱག་རྒྱ་བཞིའི་
གདམས་ངག་བསྟན་པས་སྨིན་ཅིང་གྲོལ་བར་མཛད་པ་ཡིན་ནོ། །དཔལ་
ཕག་ཚང་པ་ཞེས་གྲགས་སོ།།
ལྕ དེའི་སློབ་མ་ནི་སློབ་དཔོན་ས་རོ་རུ་ཧ་ཞེས་པ་བོད་སྐད་མཚོ་སྐྱེས་
ཞེས་པ་ཡིན་ཏེ། དེ་ཡང་རིགས་རྒྱལ་རིགས། རིག་པའི་གནས་ཐམས་མས་ཅད་ལ་
མཁས་པའི་པཎྜི་ཏ་ཆེན་པོ་གསང་སྔགས་ཀྱི་རྒྱུད་མང་པོ་མཁྱེན་པ་ཞིག་ཡིན།
དེ་རྒྱལ་པོའི་མཆོད་གནས་མཛད། འཁོར་མཐའ་ཡས་པ་ལ་ཆོས་སྟོན་ཅིང་
ཡོད་པ་ལ། ཤིང་ཐུན་རྒན་མོ་ཞིག་ཕྱོགས་དེར་ཤིང་འཐུ་བའི་ཞར་ལ་འོང་བས་
རེས་དགོད། རེས་ངུ་བ་ཞིག་མཐོང་། ཕྱི་ཞིག་ན་སློབ་དཔོན་གྱིས་དེའི་ཁྱིམ་དུ་
སོང་སྟེ་དྲིས་པས། དགོད་པ་ནི་ཁྱོད་ཆོས་སྟོན་པ་རྡོ་རྗེ་འཆང་ཆོས་གསུང་བ་
འདྲ་བས་དགོད་པ་ཡིན། དུ་བ་ནི་རྡོ་རྗེ་འཆང་གི་དགོངས་པ་ལྟར་མི་འཆད་
པས་ངུ་བ་ཡིན་ཞེས་ཟེར་བ་ལ། འོ་ན་བདག་གི་ཐེ་ཚོམ་གཅོད་པར་ཞུ་ཞུས་
པས། ངས་གཅོད་པར་མི་ནུས་ཀྱི་དཔལ་ཕག་ཚང་པ་ལ་ཞུས་གསུང་། དེ་ག་
ན་བཞུགས་དྲིས་པས་བྱང་ཕྱོགས་ཀྱི་གྲོང་ཁྱེར་ངན་པ་ཞིག་ན་ཡོད་གསུང་།
དེར་སློབ་དཔོན་གྱིས་འཚོལ་དུ་བཞུད་པས་བྱང་ཕྱོགས་ཀྱི་གྲོང་ཁྱེར་
རེ་རུལ་ཞིག་ནས། དཔལ་ཕག་ཚང་པ་དེ་ཕག་གི་ཁྱུ་ཆེན་པོ་གཅིག་གདོང་

62 བཀའ་བབས་བདུན་ལྡན།
དུ་དེད། རིགས་ངན་མོ་དང་ལྷན་ཅིག་ཏུ་ཤིང་ཁུར་ཆེན་པོ་གཅིག་ཁུར་ནས་
བྱུང་བ་དང་མཇལ་ནས། དེ་དག་ཀྱང་བརྡ་རུ་ཤེས་ཏེ་ཤིང་ཁུར་ཐོགས་པ་ནི་ཞེ་
སྡང་མ་སྤངས་རང་གནས་སུ་དག་པའི་བརྡ། རིགས་ངན་མོ་དང་བཅས་པ་ནི་
འདོད་ཆགས་དག་པ་དང་། ཕག་ཁྱུ་བདས་པ་ནི་གཏི་མུག་དག་པའི་བརྡར་
གོ་སྟེ་རྗེས་སུ་གཟུང་བར་ཞུ་ཞུས་པས། ང་རིགས་ངན་ཀློག་ཀྱང་མི་ཤེས་པ་
ལ་གདམས་ངག་དགོས་ཞེས་སྨྲ་བ་སྙད་འཚོལ་བ་ཡིན་ཞེས་གསུང་ཁྲོ་ཞིང་
བརྡེག་གོ །གྲོང་ཁྱེར་བའི་ཕག་ཀུན་འཇུག་པའི་ར་བའི་ཕུག་བཙོག་བཙོག་
ལྟར་སྣང་བ་ཞིག་ཏུ་བཞུད་དོ།།
དེར་མཚན་མོ་ཐེམ་པ་ལ་མགོ་གཏད་ནས་སྒོ་དྲུང་དུ་ས་ཐེ་བཙུགས་ཏེ་
འདུག་པ་ན། ནུབ་ཀྱི་རིང་ལ་ཕག་རྣམས་འཐབ་པ་དང་། སློབ་དཔོན་གྱི་ཆས་
ལ་གནོད་པ་བསྐྱལ་བས་ཕག་རྣམས་བརྡུངས། ཇོ་མོ་རིགས་ངན་རྒན་མོས་
ཟློག་པར་བྱེད་ཅིང་། ཤིན་ཏུ་དམན་པའི་སྤྱོད་པ་ལྟར་བཅོས་པས་སོ་མ་བསོད་
དོ༑ ༑དེར་ཉིན་ཞག་མང་པོའི་བར་དུ་འདུག་པ་ན། ལན་ཅིག་ཐོ་རངས་ཀྱི་ཚེ་
སློབ་དཔོན་ན་རེ། སྒོ་དྲུང་ན་ཡོད་པའི་མི་འདི་ཅི་ཞིག་དོན་དུ་གཉེར། ཇོ་མོ་
ན་རེ། དེ་ཁོ་ན་ཉིད་ཀྱིས་རྗེས་སུ་གཟུང་བར་ཞུ་ཟེར་གྱིན་འདུག་ཟེར་བ་ན།
སློབ་དཔོན་གྱིས། འདི་ཀུན་པཎྜི་ཏ་བྱ་བ་ང་རྒྱལ་ཆེ་བས་དེ་ཁོ་ན་ཉིད་ཀྱི་སྣོད་
དུ་མི་རུང་གསུང་། དེར་བདག་གི་དོན་རྣམས་ངེས་པར་གྲུབ་བོ་སྙམ་སྟེ། ཡང་
དང་ཡང་དུ་གསོལ་བ་བཏབ་པས་དབང་བསྐུར་ཞིང་གདམས་པ་དང་རྗེས་སུ་
གདམས་པ་མཐའ་དག་སྩལ། སློབ་དཔོན་ཉིད་ཀྱི་སྲས་མོ་ངན་ངོན་ལྟར་སྣང་
བ་ཞིག་སྩལ་ནས་འདི་རིག་མར་གྱིས་ལ་སྒོམས་ཤིག་གསུང་།།
དེ་ནས་སློབ་དཔོན་ཡང་སྔར་གྱི་རྒྱལ་པོའི་མཆོད་གནས་ཀྱི་བྱ་བ་ཡང་
མཛད་ཅིང་། ཡིད་གཞན་དུ་མ་གྱུར་པར་རྩེ་གཅིག་ཏུ་༼༥༨༧༽བསྒོམས་པས་

ལས་ཀྱི་ཕྱག་རྒྱུའི་བཀའ་བབས། 63
ལོ་བཅུ་གཉིས་ན་ཕྱག་རྒྱ་ཆེན་པོ་མཆོག་གི་དངོས་གྲུབ་ཉམས་འོག་ཏུ་ཆུད་དོ།།
དེ་ཡན་ཆད་དུ་གསང་སྟེ་སྤྱོད་པས་གནས་པ་ལ། དེ་ཕྱིན་ཆད་འཇིག་རྟེན་
པའི་མངོན་དུ་ཡང་སྤྱོད་པས་སྐྱེ་བོ་ཀུན་གྱིས་རིགས་ངན་མོ་བསྟེན་པས་སློབ་
དཔོན་མ་དག །སློབ་དཔོན་མ་དག་ན་རྒྱལ་པོ་མ་དག་པར་འགྱུར། དེས་ཡུལ་
ཕྱོགས་ཐམས་ཅད་མ་དག་ཅིང་ཉམས་པར་འགྱུར་བས། གང་མ་དག་པ་འབྱུང་
བའི་གཞི་སློབ་དཔོན་རང་དང་རིགས་ངན་མོ་མེ་ལ་བསྲེགས་ན་དག་པར་
འགྱུར་ཞེས་རྒྱལ་པོ་ལ་ཡང་དང་ཡང་དུ་ཞུས།
དུས་ལན་ཅིག་ཁང་བཟང་གི་རྩེ་མོ་ནས་བལྟས་པས་སློབ་དཔོན་ཁང་པ་
ནས་རིགས་ངན་གྱི་བུ་མོ་དང་བཅས་པ་ཕྱིར་བྱུང་བ་མཐོང་། དེར་རྒྱལ་པོས་
ཆད་པ་བྱེད་པར་བརྩམས་ཏེ་ཤིང་གི་ཕུང་པོ་ཆེན་པོ་ཡང་བྱས། དེ་ལ་སློབ་
དཔོན་ཡབ་ཡུམ་བཞག །སླར་ཡང་ཤིང་སྤུངས་ཏེ་མེ་བུས་པས་ཞག་བདུན་དུ་
མེ་ལྕེ་འབར་བ་རྒྱུན་མ་ཆད་ཅིང་། བརྒྱད་པའི་ཉིན་པར་ཐལ་བའི་ཕུང་པོར་
གྱུར་པ་མི་རྣམས་ཀྱིས་ཐལ་བ་བསལ་བས་དབུས་ན་མཚོ་ཆུང་ངུ་ཞིག་གི་
གུང་དུ་པདྨ་ཤིན་ཏུ་རྒྱས་པ་ལ། སློབ་དཔོན་ཡབ་ཡུམ་ཧེ་རུ་ཀ་ཡབ་ཡུམ་གྱི་
སྐུ་གཟི་བརྗིད་དང་ལྡན་པར་མཐོང་། དེར་ཐམས་ཅད་ངོ་མཚར་དུ་གྱུར་ཅིང་།
ཨོ་ཌི་ཡ་ནའི་ཡུལ་གྱི་མི་དེ་དག་ཐམས་ཅད་ཀྱང་རྡོ་རྗེ་ཐེག་པ་ལ་བཀོད་དེ་
རྒྱལ་པོ་འཁོར་ལྔ་བརྒྱ་དང་བཅས་པས་ཀྱང་དངོས་གྲུབ་ཐོབ་ཅེས་གྲགས་སོ།།
དུས་གཞན་ཞིག་ན་མ་རུའི་ཡུལ་གྱི་ཕྱོགས་ཤིག་ཏུ་བྱོན་ཏེ། དེར་མི་ཞིག་
གིས་ཉིན་གུང་བྱེ་ཚན་གྱི་ཐང་ལ་རི་དྭགས་ཤིན་ཏུ་གྲང་བས་ཉེན་པ་མཐོང་
བས། དེར་ཙནྡན་ས་མཆོག་ཡོད་པར་ཤེས་ནས་བྲུས་པས་ཙནྡན་གྱི་སྡོང་དུམ་
ཆེན་པོ་བྱུང་བ་སློབ་དཔོན་ལ་ཕུལ་བས། དེ་ལ་ཧེ་རུ་ཀའི་སྐུ་ཞིག་བྱས་ན་
ལེགས་པར་མཁྱེན་ནས་དེ་བརྡར་བ་དང་། བརྡུང་བའི་ལས་བྱེད་པ་ཡང་བུད་

64 བཀའ་བབས་བདུན་ལྡན།
མེད་པདྨ་ཅན་གྱི་རིགས་ཡོན་ཏན་སུམ་ཅུ་རྩ་གཉིས་དང་ལྡན་པ་ཞིག་དགོས་
པ་ལས། དེ་ཡང་གཞན་ན་མེད་དེ་ཡུལ་དེའི་རྒྱལ་པོ་མུ་སྟེགས་ཀྱི་ལུགས་
འཛིན་པ་ཞིག་གི་སླས་ཀྱི་བཙུན་མོ་ཞིག་ཁོ་ན་ལ་ཡོད་པར་མཁྱེན་ནས། དེ་
མཚན་རེ་བཞིན་ཏིང་ངེ་འཛིན་གྱིས་བཀུག་ནས་ཙནྡན་བརྡར་དུ་བཅུག་པ་
ན༑ ལན་ཅིག་རྒྱལ་པོས་དེའི་ལག་པ་གས་པར་མཐོང་ནས། ཁྱོད་སྐྱིད་དེ་བར་
འདུག་པ་ལ་ལུས་ཀྱང་རིད། ལག་པ་སེར་ཀར་སོང་བ་ཅི་ཡིན་དྲིས་པས་རྒྱལ་
པོས་མི་ཤེས་སམ། ནུབ་རེ་བཞིན་རིའི་ཕུག་ཅིག་ཏུ་བཙུན་པ་ཞིག་གིས་ཙནྡན་
གྱི་ལྡེ་གུའི་ལས་ཁོ་ན་ལ་བཀོལ། ནམ་ལངས་སུ་ཉེ་བ་ན་སླར་འདི་ཉིད་དུ་སྐྱེལ་
ཟེར། དེ་ཕྱོགས་གང་ན་ཡོད་དྲིས་པས་མགོ་འཁོར་ཏེ་ཕྱོགས་ནི་མི་ཤེས་ཟེར།
དེར་རྒྱལ་པོས་ཀྱང་བརྟགས་པས་མུན་སྲོས་ཙམ་ན་རྒྱལ་པོ་ཉིད་ཀྱང་སེམས་
མྱོས་ཤིང་མགོ་འཁོར་བ་ལྟར་འདུག་པ་ལ། བཙུན་མོ་དེ་ནི་མཁའ་ལ་ཡེར་གྱིས་
སོང་ནས་ནང་པར་གང་ནས་བྱུང་མེད་པར་ཁྱིམ་དུ་སླེབ་བོ།།
ཕྱི་ནུབ་སིནྡྷ་རའི་རྐྱལ་པ་ཞིག་ལག་ཏུ་གཏད་ནས་ཅི་ལྕོགས་ལྕོགས་
ལམ་དུ་གཏོར་ཅིག་བྱས་གཏོར་བས། ནང་པར་རྒྱལ་པོས་སིནྡྷ་རའི་རྗེས་བཅད་
པས་སློབ་དཔོན་གྱི་དྲུང་དུ་སླེབ། རྒྱལ་པོ་ཁྲོས་ཏེ་འཁོར་དང་བཅས་པ་ཆད་པ་
གཅོད་དུ་འོངས། དེར་སློབ་དཔོན་གྱིས་རྡོ་རྗེ རྗེ་གྲི་གུག་གི་སྦྱོར་བ་བྱས་ཏེ་རྗེའི་
སྤྱི་བླུགས་ཀྱི་མགྲིན་པ་བསྐོར་བ་ན་རྒྱལ་པོ་འཁོར་བཅས་ཀྱི་གདོང་ལྟག་པར་
བལྟ་བར་སོང་། དེར་འཇིགས་ནས་ཞབས་ལ་ཕྱག་བཙལ་བས་སློབ་དཔོན་
གྱིས་ཁྱོད་སངས་རྒྱས་ཀྱི་བསྟན་པ་ལ་ཞུགས་ཤིག །ཅི་སྟེ་མི་འཇུག་ན་ཁྱེད
རྣམས་ཀྱི་མགོ་བོ་གཅད་པར་བྱའོ་ཞེས་གསུངས་པས་༼༥༨༩༽རྒྱལ་པོ་ཡང་
སངས་རྒྱས་ཀྱི་བསྟན་པ་ལ་ཞུགས། ཧེ་རུ་ཀའི་ལྷ་ཁང་བཞེངས་པ་གཉན་ཅིང
བྱིན་རླབས་ཆེ་བར་གྲགས་པ། དམ་ཚིག་ཉམས་པས་སྐུ་དེའི་ཞལ་རས་མཐོང་

ལས་ཀྱི་ཕྱག་རྒྱའི་བཀའ་བབས། 65
ན་ཁྲག་སྐྱུགས་ཏེ་འཆི་བ་དང་། དུས་ཕྱིས་རང་སྟག་གཟིག་གི་དམག་གིས་
བཤིག་པར་བརྩམས་པས། སྟག་གཟིག་གི་རྟ་པ་བཅུ་གཉིས་དུས་གཅིག་ཏུ་ཤི་
བས་ད་ལྟ་ཡང་ཤིན་ཏུ་གཉན་གསུང་། སློབ་དཔོན་དེས་སེམས་ཅན་དཔག་ཏུ་
མེད་པའི་དོན་མཛད་དེ། ཧེ་བཛྲ་དངོས་ཀྱི་གོ་འཕང་ཐོབ་པ་ཡིན་གསུང་།།
དེའི་སློབ་མ་རྒྱལ་པོ་ཨིནྡྲ་བྷཱུ་ཏི་བར་པ་ནི། གོང་དུ་བཤད་མ་ཐག་པའི་
སློབ་དཔོན་ཉིད་མེ་ལ་སྲེག་མཁན་དེ་ཡིན་ཏེ། འོན་ཀྱང་འདིའི་ལོ་རྒྱུས་རྒྱས་
པར་མི་གསུང་། ཟུར་ཙམ་ཞིག་གསུང་བ་ལྭ་བ་པའི་སྐབས་སུ་འཆད། ཡང་
བརྒྱུད་པ་ལུགས་གཅིག་ལ། ཨིནྡྲ་བྷཱུ་ཏི་དེས་ཞལ་བསྟན་ཏེ་པདྨ་ཀ་ར་ལ་
གདམས། དེ་ལ་སློབ་དཔོན་ཀུ་ས་ལས་ཞུས། འདི་ལ་ནི་ཀུ་ས་ལ་བྷ་དྲ་ཆུང་
བས་ཞུས་པ་ཡིན་ནོ། །འོན་ཀྱང་བརྒྱུད་པ་དེའི་ལོ་རྒྱུས་ནི་འོག་ཏུ་ཤེས་པར་
བྱའོ། །རིན་པོ་ཆེའི་འབྱུང་ཁུངས་ལྟ་བུའི་གཏམ་ལས་ལས་རྒྱ་བརྒྱུད་པའི་
གཏམ་གྱི་སྐབས་ཏེ་གསུམ་པའོ།། །།

བཀའ་བབས་བཞི་པ།
འོད་གསལ་གྱི་བཀའ་བབས།
༄༅། ། བཀའ་བབས་བཞི་པ་ནི། འོད་གསལ་གྱི་གདམས་ངག་ཡིན་ཏེ། དེ་
ཡང་སློབ་དཔོན་རྡོ་རྗེ་དྲིལ་བུ་པས་ཨོ་ རྒྱན་དུ་རྡོ་རྗེ་མཁའ་འགྲོ་མ་རྣམས་ལ་
དངོས་སུ་ཞུས་པ་དང་། ཡང་རིང་བརྒྱུད་ཀྱི་དབང་དུ་བྱས་ན་སློབ་དཔོན་ཆེན་
པོ་རྟ་མཆོག་ཅེས་བྱ་བ་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པ། འོད་
གསལ་བསམ་མི་ཁྱབ་ཀྱི་ཏིང་ངེ་འཛིན་བསྒོམ་ཞིང་ཨོ་རྒྱན་གྱི་གྲོང་ཁྱེར་ཞིག་
གི་སྒོ་དྲུང་དང་ཉེ་བར་སྤྱིལ་པོ་བྱས་ནས་བཞུགས་པ་ལ། རྒྱལ་པོའི་མི་རྣམས་
ཀྱིས་ཐོ་ཅོའི་སྤྱོད་པས་ཡང་ཡང་བརྙས་པས། དུས་ལན་ཅིག་ཨོ་རྒྱན་གྱི་ཡུལ་
དེ་ཙམ་དུ་ཆེ་བ་ཡང་རི་ཀླུང་མེད་པ་རྟས་ཁྱབ་ནས་ཞིང་དང་སྐྱེད་མོས་ཚལ་
ཐམས་ཅད་ཟོས་པས། རྒྱལ་པོའི་མི་རྣམས་ཀྱིས་རྟ་རྣམས་དེད་པས་ཟིན་དུ་ཉེ་
བ་ཉེ་བ་ལ་མི་ཟིན་པ་འབའ་ཞིག་བྱུང་། མཐར་རྟ་འགའ་ཞིག་ཡོད་པ་ཡང་
སློབ་དཔོན་གྱི་སྤྱིལ་པོར་ཞུགས་པ་མཐོང་ནས་སྤྱིལ་པོ་ལ་བལྟར་སོངསོང་བ་ན་
རྟ་གཅིག་ཀྱང་མེད་དེ། དེར་སྤྲུལ་པ་ཡིན་པར་ཤེས། སློབ་དཔོན་གྲུབ་པ་ཐོབ་
པར་ཡང་ཤེས་མོད་ཀྱི། འོན་ཀྱང་སློབ་དཔོན་དེ་རྫུ་འཕྲུལ་གྱིས་མི་མ་ཡིན་གྱི་
གནས་སུ་འཕུར་ནས་བཞུད་དོ། །འོན་ཀྱང་རྒྱལ་པོ་ལ་སོགས་པས་དེའི་སློབ་
མ་བི་ནཱ་པ་སྟེ་པི་ཝཾ་ཞབས་ལ་གདམས་ངག་ཞུས།།
ལྕ སློབ་དཔོན་བི་ནཱ་པ་དེ་ནི་དང་པོ་རྒྱལ་རིགས་ཡིན་པ། སློབ་དཔོན་
རྟ་མཆོག་གིས་དབང་བསྐུར་ཞིང་གདམས་པ་གནང་བ་ན། བདག་གིས་རྒྱལ་

འོད་གསལ་གྱི་བཀའ་བབས། 67
རིགས་ཀྱི་བྱ་བ་ནི་སྤང་བར་ནུས་ན། འོན་ཀྱང་པི་ཝཾ་གི་སྒྲ་སྤང་བར་མི་ནུས་
པས་ཇི་ལྟར་བགྱི་ཞུས་པས། པི་ཝཾ་གི་སྒྲ་ཉིད་ལ་སེམས་འཛིན་པའི་གདམས་
ངག་གནང་སྟེ། དེས་ཀྱང་བསམ་མི་ཁྱབ་ཀྱི་དངོས་གྲུབ་ཐོབ་པ་ཡིན་སྐད།
དེའི་སློབ་མ་ནི་ཆང་འཚོང་མ་ཝི་ལཱ་སྱ་བཛྲ་ཡིན་ཏེ། བོད་སྐད་དུ་སྒེག་མོ་རྡོ་
རྗེ་ཞེས་བྱའོ།།
༈ ཝི་ལཱ་སྱ་བཛྲ་དེ་ནི་ཨོ་རྒྱན་ཡུལ་གྱི་རྒྱལ་པོ་ཞིག་གི་ཆང་སྦྱོར་མཁན་
ཡིན་པས། དེས་ལོ་བཅུ་དྲུག་ལོན་པའི་ཚེ་སློབ་དཔོན་ཌོམྦི་ཧེ་རུ་ཀ་ཕྱོགས་
དེར་བྱོན་ནས་ཆོས་གསུང་བ་ན། རྒྱལ་པོ་དེ་མུ་སྟེགས་ལ་དགའ་བས་ཐུལ་
བར་མ་གྱུར་པ་ལ། སློབ་དཔོན་གྱིས་ཆང་འཚོང་མ་དེའི་སར་བྱོན་དེ་ལ་དྲིས་《
པས་སྦྲུལ་གྱིས་བསྡིགས་ན་ཐུལ་ཟེར། དེར་སློབ་དཔོན་གྱིས་དགོངས་པ་བཏང་
བས་སྦྲུལ་གདུག་རེག་པ་དུག་ཅན་གྱིས་རྒྱལ་པོའི་ཁྱིམ་བསྐོར་བ་ན་རྒྱལ་པོ་
འཇིགས་ཏེ་སྐྱབས་གཞན་མེད་པ་ལ། ཆང་འཚོང་༼༥༩༡༽ མ་ན་རེ། མུ་སྟེགས་
ཀྱི་སློབ་དཔོན་འདི་རྣམས་ཀྱིས་སྐྱོབ་པར་མི་ནུས་ཀྱི་ཌོམྦི་པ་ལ་གསོལ་བ་ཐོབ་
ཅེས་སྨྲས། རྒྱལ་པོས་ཀྱང་སྙིང་ནས་གསོལ་བ་བཏབ་པས་སློབ་དཔོན་དེར་
བྱོན་པ་ན། སྦྲུལ་གདུག་པ་ཅན་འོག་ཏུ་སོང་། རྒྱལ་པོ་འཁོར་དང་བཅས་པ་
ཡང་སངས་རྒྱས་པ་ལ་དད་པར་གྱུར། སློབ་དཔོན་ལ་ཡང་ཡུན་རིང་དུ་མཆོད་
པ་བྱས་སྐད།
དེར་ཆང་འཚོང་མ་དེ་སྣོད་དང་ལྡན་པར་གཟིགས་ནས་ཌོམྦི་པ་དང་།
བཱི་ན་པ་གཉིས་ཀྱིས་དབང་བསྐུར་ཞིང་གདམས་པ་ཡང་གནང་། ནུས་པ་ཐོབ་
པའི་རྣལ་འབྱོར་མར་གྱུར་པ་ན་ལྕམ་ལཉྩི་ཀ་རས་བདེ་བ་ཆེན་པོའི་གདམས་
ངག་བསྟན། སློབ་དཔོན་བཱི་ན་པས་བསམ་མི་ཁྱབ་ཀྱི་གདམས་ངག་བསྟན་
པས་འོད་གསལ་རྡོ་རྗེའི་སེམས་དང་ལྡན་པའི་རྣལ་འབྱོར་མ་རྣམས་ཀྱི་གཙོ་

68 བཀའ་བབས་བདུན་ལྡན།
མོར་གྱུར། འགྲོ་བའི་དོན་དཔག་ཏུ་མེད་པ་མཛད་དེ་རྣལ་འབྱོར་མ་ཙིནྟོ་ཞེས་
ཀྱང་གྲགས་སོ།།
༈ དེས་ནི་རྡོ་རྗེ་དྲིལ་བུ་པ་ལ་གདམས་པ་ཡིན་ཏེ། སློབ་དཔོན་(རྡོ་རྗེ་
དྲིལ་བུ་བ་སྟེ་བཛྲགྷནྡྷཔ་)དེ་ནི་ཨོ་ཌི་ཤ་དང་ཉེ་བའི་རྒྱལ་རིགས་ཤིག །ནཱ་ལནྡཱར་
རབ་ཏུ་བྱུང་། བློ་གྲོས་སྙིང་པོའི་དཔལ་ཞེས་མཚན་བཏགས། ཕྱིས་མཁས་
པ་ཆེན་པོར་གྱུར་ནས་མུ་སྟེགས་ཀྱི་རྒོལ་བ་ཚར་བཅད་པས་དགྲ་ལས་རྣམ་
པར་རྒྱལ་བའི་ལྷ་ཞེས་གྲགས། ནཱ་ལནྡཱའི་མཁན་པོར་ཡང་ལན་ཅིག་མངའ་
གསོལ་སྐད། དེ་ནས་གྲུབ་ཐོབ་དཱ་རི་ཀ་པ་དང་མཇལ། དབང་བསྐུར་དང་དེ་
ཁོ་ན་ཉིད་ཞུས་ནས་སྒོམ་ཞིང་ཡོད་པ་ལ། ཨོ་རྒྱན་དུ་སོང་དང་དངོས་གྲུབ་
འབྱུང་ཞེས་ལུང་བསྟན་པ་བྱུང་ནས་ཨོ་རྒྱན་དུ་སོང་བས། དེར་རྣལ་འབྱོར་
མ་བི་ལ་སྱ་བཛྲ་ཕག་རྫི་མའི་ཚུལ་བཟུང་བ་དང་མཇལ་ནས། དེས་ཀྱང་
ཕྱག་རྒྱ་ཆེན་པོ་བསམ་གྱིས་མི་ཁྱབ་པ་འདོད་ཆགས་ཆེན་པོའི་ཚུལ་བསྟན་
པས་དེ་ཁོ་ན་ཉིད་ཐམས་ཅད་ཁོང་དུ་ཆུད་ནས། ཤར་ཕྱོགས་ཨོ་ཌི་ཤའི་
ནགས་ཁྲོད་དུ་བསྒོམས་པས་རིམ་པ་གཉིས་ཀྱི་རྟོགས་པ་ཁྱད་པར་ཅན་
སྐྱེས་པ་ན། ཡུལ་གྱི་རྒྱལ་པོ་དེ་ནགས་ལ་རི་དྭགས་བཤོར་དུ་འོངས་པས་
མཐོང་སྟེ། དགེ་སློང་འཚོ་བ་མེད་པ་སྙིང་རེ་རྗེ་སྙམ་ནས་གྲོང་ཁྱེར་དུ་
འབྱོན་པར་ཞུས་པས།
དངོས་རྣམས་རབ་ཏུ་ཤེས་པའི་མཁས་པ་དག་ལ་བརྙས་པར་མི་བྱ་སྟེ།
དེ་ནི་རྩྭ་རྩེ་ཆུང་ངུ་བས་ཀྱང་ཆུང་བའི་འབྱོར་པས་འཆིང་
ང་བར་
བར་ནུས་མ་ཡིན།།
རྒྱུན་མི་འཆད་པར་ཆང་འཛག་པ་ཡི་འགྲམ་ལང་ནག་པོར་གྱུར་པ་ཡི།།
གླང་ཆེན་རྣམས་ནི་པདྨའི་སྐུད་པ་ཕྲ་མོས་འཁྱིག་པར་མི་ནུས་བཞིན།།

འོད་གསལ་གྱི་བཀའ་བབས། 69
ཞེས་སློབ་དཔོན་གྱིས་བརྗོད་པ་ལས། དེར་རྒྱལ་པོས་དགེ་སློང་འདིས་ང་ལ་
བརྙས་སོ། །འདི་ལ་ལན་དམའ་དབབ་བོ་སྙམ་ནས་གྲོང་ཁྱེར་དུ་དྲིལ་བསྒྲགས་
ཏེ༑ ནགས་གསེབ་ཀྱི་དགེ་སློང་འདི་ལྟ་བུ་སུ་ཞིག་གིས་འབེབས་པར་ནུས་
པ་དེ་ལ་བྱ་དགའ་ཆེན་པོ་སྟེར་བྱས་པས། དེར་ཆང་འཚོང་མ་ཞིག་གིས་ཁས་
བླངས་སོ།།
དེ་ནས་དེས་སློབ་དཔོན་ལ་རྟག་ཏུ་འཚོ་བ་སྐྱེལ་བར་བྱེད། དུས་གཞན་
ཞིག་ན་ཆང་འཚོང་མའི་བུ་མོ་པདྨ་ཅན་ཞིང་སྐྱེས་ཀྱི་མཚན་ཉིད་ཐམས་ཅད་
ཚང་བ་ཞིག་ཡོད་པ་ཕྱག་རྒྱ་མོར་བཟུང་སྟེ་བསྒོམས་པས། ལོ་བཅུ་གཉིས་ན་
སློབ་དཔོན་དེ་ནི་ཕྱག་རྒྱ་ཆེན་པོ་མཆོག་གི་དངོས་གྲུབ་ཀྱི་གོ་འཕང་ཐོབ་
བོ༑ ༑དེར་གྲོང་ཁྱེར་བ་རྣམས་མ་མོས་པ་བཟློག་པའི་ཕྱིར་དང་། མ་འོངས་
པའི་སེམས་ཅན་གྱི་བསོད་ནམས་ཀྱི་ཞིང་དུ་སྤྱན་རས་གཟིགས་ཀྱི་རྡོ་སྐུ་རང་
བྱུང་བཞག་པ་དང་། གསང་སྔགས་ཀྱི་བསྟན་པ་རྒྱ་ཆེར་སྤེལ་བའི་ཕྱིར་ལན་
ཅིག་ཁྱེའུ་གཅིག་དང་བུ་མོ་ཞིག་ཀྱང་སྤྲུལ་ལོ། །རྒྱལ་་པོས་གཏམ་དེ་ཐོས་ནས་
ཆང་འཚོང་མ་༼༥༩༣༽ལ་སློབ་དཔོན་གྲོང་ཁྱེར་དུ་བོས་ཤིག་ཅེས་བསྒོས།
གྲོང་ཁྱེར་གྱི་ཤར་སྒོར་སྐྱེ་བོ་མང་པོ་བསགས། སློབ་དཔོན་ནགས་ཚལ་ནས་
གྲོང་ཁྱེར་དུ་བྱོན་པ་ན་ལམ་དུ་ཆང་བུམ་མང་པོ་བསྟར་དུ་བཅུག །ཡུམ་གྱིས་
དེ་ནས་རྭ་བཤོར་དུ་འདྲེན་གྱིན་སྤྲུལ་པའི་ཁྱེའུ་ནི་གཡས་ནས་རྒྱུག །བུ་མོ་ནི་
གཡོན་ནས་རྒྱུག་གོ །དེ་ནས་གྲོང་ཁྱེར་གྱི་ཤར་སྒོར་སླེབ་པ་ན། ཡུལ་མི་རྣམས་
ཀྱིས་སྔོན་རྒྱལ་པོ་ལ་བརྙས་པའི་་ཚིག་དེ་གླུར་བླངས་ཤིང་། རྒྱལ་པོས་སྤྱན་
དྲངས་ན་མི་འོང་། ཆང་འཚོང་མས་མས་བོས་ན་འོང་བ་འདི་ཅི་ཟེར་གྱིན་ཐལ་མོ་
བརྡབས་པས། དེར་སློབ་དཔོན་གྱིས་རཱའི་བཤོར་ཞལ་ས་ལ་འཕངས་པས་ས་
འོག་བདུན་ཕུག་སྟེ་ཆུ་ཆེན་པོ་ཕྱུང་ངོ༌།།

70 བཀའ་བབས་བདུན་ལྡན།
སློབ་དཔོན་ཡབ་ཡུམ་ནི་ཧེ་རུ་ཀ་ཡབ་ཡུམ་དུ་གྱུར། ཁྱེའུ་དང་བུ་མོ་ནི་
རྡོ་རྗེ་དང་དྲིལ་བུར་གྱུར་པ་ཕྱག་ཏུ་བསྣམས་ཏེ་ནམ་མཁའ་ལ་བཞུད། སྐྱེ་བོ་
རྣམས་ཀྱང་ཆུས་ནུབ་པ་ཙམ་དུ་སོང་བ་ན་སློབ་དཔོན་ལ་གསོལ་བ་བཏབ་
པས། སྤྱན་རས་གཟིགས་ལ་གསོལ་བ་ཐོབ་གསུང་། སྐྱེ་བོ་ཐམས་ཅད་ཀྱིས་
ན་མོ་ལོ་ཀེ་ཤཱ་རཱ་ཡ། ཞེས་བརྗོད་པ་ན། ཆུའི་དབུས་སུ་སྤྱན་རས་གཟིགས་ཀྱི་
རྡོ་སྐུ་རང་བྱུང་དུ་བྱུང་། ཆུ་ཡང་དེ་ལ་ལན་བདུན་དུ་བསྐོར་བ་བྱས་ནས་ས་
འོག་ཏུ་སོང་ངོ་། །དེར་སློབ་དཔོན་གྱིས་ཡུལ་དེ་ན་གནས་པ་རྣམས་ལ་རྡོ་རྗེ་
ཐེག་པ་རྒྱ་ཆེར་བཤད་དེ་དངོས་གྲུབ་ཐོབ་པའི་སློབ་མ་ཡང་དཔག་ཏུ་མེད
པ་བྱུང་ངོ༌།།
༈ དེས་ནི་ལྭ་བ་པ་ལ་གདམས་པ་ཡིན་ཏེ། སློབ་དཔོན་ལྭ་བ་པ་དེ་ནི་
རྒྱལ་པོའི་སྲས་ཤིག་ཡིན་པ། འདིའི་ཡུལ་ཡང་ཨོ་རྒྱན་གྱི་ནང་ཚན་ཞིག་ཡིན་
གསུང་། འགའ་ཞིག་ཨོ་ཌི་བི་ཤ་ཡིན་ཡང་ཟེར། ཆེར་སྐྱེས་པ་ན། གཙུག་ལག་
ཕྱི་
ཁང་ཞིག་ཏུ་རབ་ཏུ་བྱུང་ཞིང་། སྡེ་སྣོད་གསུམ་ལ་ཡང་མཁས་པར་གྱུར།
ཞིག་ན་ཤར་ཕྱོགས་སུ་འོངས་པས་སློབ་དཔོན་རྡོ་རྗེ་དྲིལ་བུ་པ་དང་མཇལ་
ཏེ་འཁོར་ལོ་སྡོམ་པ་ལ་སོགས་པའི་དཀྱིལ་འཁོར་དུ་དབང་བསྐུར། ཇི་ལྟར་
གདམས་པ་བཞིན་དུ་བསྒོམས་པས་ཡེ་ཤེས་མཆོག་ཐོབ་པར་གྱུར་ནས་ནུབ་
ཕྱོགས་ཨོ་རྒྱན་གྱི་མཁའ་འགྲོ་མའི་གནས་སུ་སོང་བ་ན། མུ་སྟེགས་ཀྱི་མཁའ་
འགྲོ་མ་རྣམས་ཀྱིས་མེ་ཏོག་གི་ཕྲེང་བ་ཞིག་ལག་ཏུ་གཏད་དེ་དེ་བླངས་པ་ན།
སངས་རྒྱས་པའི་མཁའ་འགྲོ་མ་རྣམས་བྱུང་སྟེ། བུ་མེ་ཏོག་བླངས་པ་མ་ལེགས།
དེ་མུ་སྟེགས་ཀྱི་རྣལ་འབྱོར་མ་ཡིན།གང་མེ་ཏོག་བླངས་པ་དེའི་རྗེས་སུ་འཇུག་
དགོས་ཟེར། འོ་ན་ཁྱེད་རྣམས་ཀྱིས་སྲུང་བ་བྱེད་དགོས་བྱས་པས། གནས་འདི་

འོད་གསལ་གྱི་བཀའ་བབས། 71
ན་ཕྱི་རོལ་པ་དང་། ནང་པའི་མཁའ་འགྲོ་མ་རྣམས་མེ་ཏོག་ཕོག་པ་སུ་སྔ་བ་
དེའི་རྗེས་སུ་འཇུག་དགོས་པའི་ཆད་མདོ་བྱས་པ་ཡིན་ཟེར།།
དེར་སློབ་དཔོན་གྱིས་ཏིང་ངེ་འཛིན་སྒོམ་ཞིང་བཞུགས་པས་ནམ་ཕྱེད་
ཀྱི་དུས་ན། ཐུག་ཆོམ་གྱི་སྒྲ་ཆེན་པོ་བྱུང་ནས་བལྟས་པ་ན། མུ་སྟེགས་ཀྱི་མཁའ་
འགྲོ་མ་རྣམས་ཀྱིས་ཕ་བོང་གི་ཆར་ཆེན་པོ་ཕབ། བསྐྱེད་རིམ་བསྒོམས་པས་
སྲུང་འཁོར་ཇི་ཙམ་བསྒོམས་པའི་བར་གནོད་པ་མ་བྱུང་བས། བསྐྱེད་རིམ་
གྱི་མཐུ་ཡང་འདི་འདྲ་ན། རྫོགས་པའི་རིམ་པའི་མཐུ་བསྟན་པར་བྱའོ་སྙམ་སྟེ་
མཚན་མ་མེད་པའི་ཏིང་ངེ་འཛིན་ལ་མཉམ་པར་བཞག་པས་རྡོ་ཐམས་ཅད་
ནམ་མཁའ་ལ་ཆགས་སོ། །ནམ་མཁའ་ལ་རྟེན་མེད་པ་ཕ་བོང་ཞིག་དང་། བྲག་
མེ་ལོང་ལྟར་འཇམ་པའི་ངོས་ལ་རྡོ་དམ་དུམ་མང་པོ་རྟེན་མེད་པར་ཆག
ད་ལྟའང་ཡོད། དེར་མཁའ་འགྲོ་མ་རྣམས་ཀྱི་བར ར་ཆད་ཀྱིས་མ་ཚུགས་སོ།།དེ་
ནས་བསོད་སྙོམས་སྤྱོད་ཅིང་བཞུགས་པ་ན་གྲོང་ཁྱེར་གྱི་སྒོ་དྲུང་དུ་ཡང་ཡང་
རྒྱལ་པོ་དང་འཕྲད་པ་ན། འའཕྲད་རེས་བཞིན་རྒྱལ་པོས་དྲི་བ་རེ་བྱས་པ་ལ།
སློབ་དཔོན་གྱིས་༼༥༩༥༽ལན་ཅི་ཡང་མ་བཏབ་བོ།།
ལན་ཅིག་རྒྱལ་པོས་དགེ་སློང་བླུན་པོ་མི་ཤེས་པ་ཁྱོད། ཡང་ཡང་འགྲོ་
ཞིང་འདུག་པས་ཅི་བྱེད། དེ་བས་རིང་དུ་གཉིད་ལོག་ན་རུང་བྱས་པ་ན།
སློབ་དཔོན་གྱིས་རྒྱལ་པོའི་སྒོ་དྲུང་དུ་ལོ་བཅུ་གཉིས་སུ་གཉིད་ཐུན་གཅིག་
གིས་འཁྱོངས་པ་ལོག་བཞིན་འདུག་པ་ན། དེར་འགྲོ་བའི་མི་ཀུན་ཡང
སློབ་དཔོན་ལ་ཕྱག་མ་བྱས་ན་བྱིན་པ་རངས་འགྲོ་བས་རྒྱལ་པོ་ལ་སོགས་
པ་ཐམས་ཅད་ཕྱག་འཚལ་ཞིང་འགྲོ་འོང་བྱེད་དོ། ། ལོ་བཅུ་གཉིས་ན་སད་
དེ༑ རྒྱལ་པོས་སློབ་དཔོན་དེ་ཙམ་ཅིའི་ཕྱིར་གཉིད་ལོག །སློབ་དཔོན་ན་རེ།
ལྷ་ཉིད་གསུང་ངོ་ཞེས་གསུང་། དེ་ནས་རྒྱལ་པོ་ཡང་ཤིན་ཏུ་དད་པར་གྱུར་

གཙམ་
72 བཀའ་བབས་བདུན་ལྡན།
ཅིང༌། ཡུལ་གྱི་སྐྱེ་བོ་མང་པོ་རྡོ་རྗེ་ཐེག་པ་ལ་ལ་བཀོད། རྒྱལ་པོ་དེ་ནི་ཨིནྡྲ བྷུ་
ཏི་བར་པ་ཡིན་གསུང་།།
དེ་ནས་སློབ་དཔོན་དུར་ཁྲོད་ན་ཀུན་ཏུ་སྤྱོད་པའི་ཚེ། ཨོ་རྒྱན་གྱི་ཡུལ་
གྱི་སྔགས་འཆང་མའི་གཙོ་མོ་ལྔ་བརྒྱ་དུར་ཁྲོད་ཤུལ་དུ་སོང་། དེ་ལ་སྔགས་
འཆང་མ་ཞེས་པ་ནི་མནྡཱ་བཱ་དི་སྟེ་ལྷན་ཅིག་སྐྱེས་པ་དང་། བྱིན་གྱིས་བརླབས་
པའི་སྔགས་ཀྱི་མཐུ་ཅན་དམོད་པ་གྲུབ་པའི་ཕྲ་མེན་མ་ཡིན་ནོ། །དེས་ན་དེ་
རྣམས་ཀྱིས་སློབ་དཔོན་ལ་བར་ཆད་བྱེད་པར་ར་འདོད་ནས་སློབ་དཔོན་བཙལ་
བ་ན། སློབ་དཔོན་གྱི་ཤུལ་ན་ན་བཟའ་ལྭ་བ་གཅིག་མ་གཏོགས་གཞན་མ་
མཐོང་ནས། ཀྱེ་མ་དགེ་སློང་འདིའི་སྒྱུ་མ་ལ་ལྟོས། རང་གི་ལུས་ལྭ་བར་བསྒྱུར་
རོ༑ ༑དེ་བས་ན་འདི་གཏུབས་ནས་སོ་སོར་བཟའ་བར་བྱའོ་ཞེས་ཟེར་ཏེ། ལྭ་
བ་དུམ་བུ་ལྔ་བརྒྱར་བགོས་ནས་སོ་སོར་མེད་དོ། །དེར་སློབ་དཔོན་གྱིས་ལུས་
སྣང་བར་བྱས་ཏེ་དེ་རྣམས་ལ་དམོད་པ་བོར་བས་སྔགས་འཆང་མོ་ལྔ་བརྒྱ་པོ་
ལུག་མ་མོ་ལྔ་བརྒྱར་སོང་ངོ༌། །དེར་ལུག་མ་མོ་རྣམས་རྒྱལ་པོའི་དྲུང་དུ་སོང་
སྟེ། དགེ་སློང་དུར་ཁྲོད་པས་བདག་ཅག་འདི་དེ་ལྟར་དུ་བྱས་པས་རྒྱལ་པོས་སྒྲོལ་
བའི་ཐབས་མཛོད་ཅེས་ཟེར་རོ།།
དེར་རྒྱལ་པོས་སློབ་དཔོན་ལ་ཞུས་པས་སློབ་དཔོན་གཅེར་བུར་བྱུང་
ཞིང་། རྒྱལ་པོ་ཁྱོད་ཀྱི་ཡུལ་གྱི་སྔགས་འཆང་མ་རྣམས་ཀྱིས་དགེ་སློང་གི་ནོར་
ལཱ་བ་ཞིག་ཡོད་པའང་ཟོས་སོ། །དེ་བས་ན་སྔགས་འཆང་མ་རྣམས་ཁུག་ཅིག་
གསུང་། དེར་གསུམ་མ་གཏོགས་ཐམས་ཅད་བཀུག་ནས་རེ་རེ་བཞིན་ཐམས་
ཅད་ལ་སྡིགས་མཛུབ་རེ་བྱས་པས། མགོ་བརྙན་སྣ་ཚོགས་སུ་སོང་ནས་ལྭ་བའི་
དུམ་བུ་སོ་སོར་སྐྱུགས། དེ་དག་ཚེམ་བུ་བྱས་པས་ཅུང་ཟད་མ་འགྲིག་སྟེ། ད་
དུང་གསུམ་ཡོད་པས་ཁུག་ཅིག་གསུང་། དེར་བཙུན་མོའི་འཁོར་གྱི་ནང་ན་

གཙམ་
འོད་གསལ་གྱི་བཀའ་བབས། 73
གསུམ་ཡོད་པ་ཡང་དེར་འོངས་པ་ལ། སྔ་མ་ལྟར་ལྭ་བ་སྐྱུག་ཏུ་བཅུག །དེ་ཉིད་
སྐུ་ལ་གསོལ་བས་རྗེ་བཙུན་ལྭ་བ་པ་ཞེས་ཡོངས་སུ་གྲགས་སོ།།
དེར་རྒྱལ་པོ་ཨིནྡྲ་བྷཱུ་ཏི་ལ་དབང་བསྐུར་ཏེ། དེའི་གདམས་པ་བསྒོམས་
པས་རྒྱལ་པོའང་དངོས་གྲུབ་ཐོབ། དེ་ནས་སློབ་དཔོན་བྲག་ཕུག་ཅིག་ཏུ་ལོ་
བཅུ་གཉིས་སུ་མཚན་མ་མེད་པའི་ཏིང་ངེ་འཛིན་སྒོམ་བཞིན་དུ་འོད་གསལ་
གྱི་ལམ་གྱིས་འགྲོ་བའི་དོན་མཛད་པ་ན་སྐྱེ་བོ་རྣམས་སྨོད་པར་བྱེད་དེ། གཏི་
མུག་ཆོས་སུ་སྨྲ་བ་ཞེས་ཟེར། རྒྱལ་པོ་ཨིནྡྲ་བྷཱུ་ཏི་དེ་ཞག་རེ་བཞིན་བུད་མེད་
ལྔ་བརྒྱ་དང་ལྷན་ཅིག་སྤྱོད་པས་མི་རྣམས་སྨོད་པར་བྱེད་པ་ལ། དུས་གཞན་
ཞིག་གི་ཚེ་རྒྱལ་པོས་བཙུན་མོ་ཞིག་གི་ལག་ཏུ་ཚོད་མ་ཀུ་བ་གང་གཏད། འདི་
མ་གྲང་བ་ལ་སློབ་དཔོན་ལྭ་བ་པ་ལ་ཕུལ་ཞིག་བྱས་པ་ན། དེས་ཉི་མ་མང་པོ་
ཆོད་པའི་ལམ་དུ་ཚོད་མ་མ་གྲང་བ་ག་ལ་འོང་བྱས་པས། རྒྱལ་པོ་ན་རེ་དེ་ལ་
ནི་སྔགས་ཡོད་དེ།་ཁྱོད་མིག་ཚུམས་ལ་འདི་སྐད་སྒྲོས་ཤིག །སློབ་དཔོན་ལཱ་
བ་༼༥༩༧༽པ་གཉིད་སྤངས་པའི་དཀའ་ཐུབ་ལ་གནས་པ་འདི་བདེན་ན། ད་
ལྟ་ཉིད་དུ་ཀོ་ཏཾ་བྷི་རིའི་བྲག་ཕུག་ཏུ་ཕྱིན་པར་གྱུར་ཅིག །ཅེས་བརྗོད་ཅིག་
གསུང་། དེས་ཀྱང་དེ་བཞིན་བྱས་པས་མིག་གདངས་ཙམ་ན་སློབ་དཔོན་གྱི་
མདུན་དུ་སླེབ་འདུག་སྐད།།
དེར་སློབ་དཔོན་ནི་སློབ་མ་འགའ་ལ་ལུང་འབོགས་པའི་བྱ་བས་
གཡེངས་ནས་ཡུན་རིང་རབ་ཅིག་འདྲེན་རྒྱུ་མ་བྱུང་། སླར་དྲངས་པ་ཕལ་ཆེར་
གསོལ་ནས་ལྷག་མ་ཅུང་ཟད་དྲོད་ཡོད་པ་ཉུང་ཤས་ཤིག་གཏད་ནས། འདི་
དྲོད་མ་ཡལ་བ་རྒྱལ་པོ་ལ་ཐེངས་པ་གྱིས་གསུང་། དཔག་ཚད་བཅུ་གཉིས་ཀྱི་
ལམ་ཡོད་པས་མ་གྲང་བ་ག་ལ་འོང་བྱས་པས། སློབ་དཔོན་ན་རེ། རྒྱལ་པོ་ཨིནྡྲ་
བྷུ་ཏི་ཚངས་པར་སྤྱོད་པའི་མཆོག་ཡིན་པ་བདེན་ན། ད་ལྟ་ཉིད་དུ་རྒྱལ་པོའི་

གཙམ་
74 བཀའ་བབས་བདུན་ལྡན།
དྲུང་དུ་ཕྱིན་པར་གྱུར་ཅིག །ཅེས་བརྗོད་ཅིག་དང་མྱུར་དུ་སླེབ་འོང་གསུང་།
དེས་བསམས་པ། སློབ་དཔོན་འདི་ཡང་རྫུན་དུ་སྨྲ་བ་ཞིག་སྟེ། འདི་ལྟར་སྐྱེ་བོ་
ཐམས་ཅད་ཀྱི་མངོན་སུམ་དང་འགལ་བའི་ཚིག་འདི་ལ་སུ་ཞིག་ཡིད་ཆེས་
སྙམ་མོ། །འོན་ཀྱང་དེ་བཞིན་དུ་བྱས་པས་ཡུད་ཙམ་གྱིས་ལམ་རྣམས་ཆོད་འགྲོ་
ཡིན་འདུག་ནས་དན་རྟགས་རྣམས་ཁྱེར་ཞིང་འོངས་ནས། རྒྱལ་པོ་མདུན་ཁང་
དུ་སྐྱེ་བོ་བརྒྱ་སྟོང་གི་དབུས་ན་ཡོད་པའི་དྲུང་དུ་སླེབ་སྟེ་ཚོད་མའི་ལྷག་མ་
གཏད། དེར་སྔར་གྱི་ལོ་རྒྱུས་བྱས། ཀོ་ཏོ་བྷི་རིའི་བྲག་ཕུག་གི་བཙག་དང་། གྲུབ་
པའི་ཆུ་བོ་ཞེས་བྱ་བ་ཆུ་དམར་སེར་འབབ་པ་ཞིག་ཡོད་པ་ལས་རྐང་གདུབ་
གང་དང་། ཨི་ལོའི་རི་ལ་ཡོད་པའི་གྲུབ་པའི་སྨན་སྣ་ཚོགས་པ་དང་། ཀཱ་ཛ་ཁ་
ཛུ་རའི་ནགས་ནས་འབྲས་བུ་གསུམ། སྐྱུ་རུ་རའི་ནགས་ནས་ཀྱང་འབྲུ་གསུམ།
གྲུབ་པའི་མཚོའི་ནང་ནས་མེ་ཏོག་པདྨ་གཅིག་རྣམས་བདེན་པའི་རྟགས་ཅན་
དུ་ཁྱེར་བའང་སྐྱེ་བོ་རྣམས་ལ་བསྟན་པས་ཐམས་ཅད་ངོ་མཚར་དུ་གྱུར་ཅིང་།
གདོད་རྒྱལ་པོ་ཡང་དངོས་གྲུབ་ཐོབ་པར་ཤེས་སོ།།
སླད་ཀྱིས་རྒྱལ་པོ་དང་སློབ་དཔོན་གཉིས་ཀྱི་ཨོ་རྒྱན་གྱི་མི་རྣམས་ལ་
གདམས་པ་བསྟན་པས་དངོས་གྲུབ་ཐོབ་པ་དང་རྣལ་འབྱོར་ཅན་ཤ་སྟག་ཏུ་
གྱུར་ཏེ། ཨོ་རྒྱན་གྱི་ཡུལ་དེ་ཙམ་དུ་ཆེ་བ་ཡང་སྟོངས་སུ་ཉེ་བར་གྱུར་སྐད།
གཏམ་འདི་ས་ཧཱ་ཛ་སིདྡྷིའི་འགྲེལ་པ་བོད་ན་ཡོད་པ་འདིའི་གཏམ་རྒྱུད་དང་
ཅུང་ཟད་མི་མཐུན་མོད། དཔེར་ན་མདོ་ལས་ལས་ཐམས་ཅད་སྒྲོལ་གྱི་ལོ་རྒྱུས་འདྲ་
མིན་མང་པོ་འབྱུང་བ་བཞིན་ཨིནྡྲ་བྷུ་ཏི་ལྭ་བ་པར་གྱུར་པ་མཛད་སྤྱོད་ཕྱོགས་
མཐུན་པ་གཞན་ཅིག་བྱུང་ན་ནི་མི་འགལ་ལོ།།
ཡང་བོད་རང་ན་ཡོད་པ་ལྷན་ཅིག་སྐྱེས་གྲུབ་ཀྱི་འགྲེལ་པའི་དཔེ་འགའ་
ན་གཏམ་རྒྱུད་དེ་མེད་པའང་སྣང་བས་རྒྱ་དཔེ་ལ་ལ་ནའང་མེད་པར་སྣང་

ཙམ་
འོད་གསལ་གྱི་བཀའ་བབས། 75
ཞིང་། ལར་རྒྱ་གར་ན་ཡང་བསྟན་བཅོས་ཁ་འཕངས་དང་། ཚིག་སྣ་རིང་ཐུང་
འདྲ་མིན་མང་བས་དེབ་ཐེར་སྔོན་པོ་སོགས་ན་དགག་སྒྲུབ་ཡོད་དེ་སྙིང་པོ་
མེད་དོ། །རིན་པོ་ཆེའི་འབྱུང་ཁུངས་ལྟ་བུའི་གཏམ་ལས། འོད་གསལ་བརྒྱུད་
པའི་གཏམ་གྱི་སྐབས་ཏེ་བཞི་པའོ།། །།
༈ སློབ་དཔོན་ཨིནྡྲ་བྷཱུ་ཏི་དང༌། ལྭ་བ་པ་སྟེ་སློབ་དཔོན་དེ་གཉིས་ཅར་
ལ་གྲུབ་ཐོབ་ཛ་ལནྡྷ་རི་པས་འོད་གསལ་དང་བདེ་བ་ཆེན་པོའི་གདམས་ངག་
ཞུས་ཏེ། སློབ་དཔོན་དེ་ཛཱལནྡརིཔ)གང་དུ་འཁྲུངས་པའི་ཡུལ་ནི། ནུབ་ཕྱོགས་
སིནྡྷའི་གྲོང་ཁྱེར་ན་ག་ར་ཐ་ཥ་ཞེས་བྱ་བ་ཞིག་ཏུ་རིགས་དམངས་རིགས་སུ་
སྐྱེས་ཏེ། འོན་ཀྱང་བསོད་ནམས་ཀྱི་མཐུས་ལོངས་སྤྱོད་ཆེན་པོ་དང་ལྡན་ནོ།།
ཕྱི་ཞིག་ན་གཙུག་ལག་ཁང་ཞིག་ཏུ་དགེ་སློང་བྱས། སློབ་དཔོན་ལྭ་བ་པ་ལ
གདམས་ངག་ཞུས་ནས་སྒོམ་ཞིང་ཡོད་པའི་ཚེ། ནམ་མཁའ་ལས་སྒྲ་བྱུང་སྟེ།
ཁྱོད་ཨོ་རྒྱན་དུ་སོང་ལ་སྒོམས་ཤིག །དེར་འདོད་པའི་དངོས་༼༥༩༩༽གྲུབ་
འཐོབ་པར་འགྱུར་ཞེས་བྱུང་བས། ཨོ་རྒྱན་དུ་སོང་སྟེ་རྒྱལ་པོ་ཨིནྡྲ་བྷུ་ཏི་དང་།
ལྕམ་ལཎྜི་ཀ་ར་དང་། སློབ་དཔོན་ཀ་ཙྪ་པཱ་ད་རྣམས་ལ་རྒྱུད་ཐམས་ཅད་ཀྱི་
གདམས་ངག་ཐོས་ཤིང་། དེར་བསྒོམས་པའི་ཚེ་ཚེས་བཅུའི་དུས་ཤིག་ན་དུར་
ཁྲོད་དུ་སོང་བས། དེར་དཔལ་ཧེ་རུ་ཀའི་དཀྱིལ་འཁོར་མངོན་སུམ་དུ་མཇལ་
ཞིང་། རྡོ་རྗེ་མཁའ་འགྲོ་མ་མང་པོས་དབང་བསྐུར་བས་དེ་ཉིད་དུ་ཕྱག་རྒྱ་ཆེན་
པོ་མཆོག་གི་དངོས་གྲུབ་ཀྱི་གོ་འཕང་ཐོབ་བོ།།
དེ་ནས་རིང་ཞིག་ཏུ་ཡུལ་དེ་ཉིད་དུ་འདུག་ནས་སེམས་ཅན་གྱི་དོན་
ཅི་རིགས་པར་མཛད་དོ། །ལན་ཅིག་ཀོ་ཏཾ་བྷ་ར་ཞེས་པའི་གྲོང་ཁྱེར་ཞིག་ན་
ཡོད་པ་ན་གྲོང་ཁྱེར་གྱི་མི་རྣམས་ཀྱིས་སློབ་དཔོན་ལ་ཡང་ཡང་ཅོ་དྲིས་པས་
ཡུན་རིང་པོའི་བར་དུ་སློབ་དཔོན་ཁྲོ་བར་མི་བྱེད། དུས་གཞན་ཞིག་ན་གྲོང་

ཙམ་
76 བཀའ་བབས་བདུན་ལྡན།
ཁྱེར་གྱི་རིགས་ཀྱི་གཙོ་བོ་གསུམ་ཞིག་བཞི་མདོར་སོང་། སློབ་དཔོན་ཏིང་ངེ་
འཛིན་ལ་བཞུགས་པ་མཐོང་བ་ན། གཅིག་ན་རེ། རྣལ་འབྱོར་པ་འདི་ལོང་བ་
ཞིག་ཟེར། གཞན་གཅིག་ན་རེ། འདི་ནི་རྣལ་འབྱོར་པ་མ་ཡིན་ལྐུགས་པ་ཞིག་
གོ ༑ཡང་གཅིག་ན་རེ། འདི་ནི་ཤི་བའི་རོ་ཞིག་གོ་ཟེར་བ་ལ། སློབ་དཔོན་གྱིས་
ཁྱེད་རྣམས་དེ་བཞིན་དུ་གྱུར་ཅིག་ཅེས་དམོད་པ་བོར་བས། གཅིག་ནི་མིག་
ལོང་། གཅིག་ནི་ངག་ལྐུགས། གཅིག་དེ་ཉིད་དུ་ཤི་འོ། །དེར་སྐྱེ་བོ་ཐམས་ཅད་
འཇིགས་ཤིང་གྲུབ་པ་ཐོབ་པར་གྲགས་སོ། །དེ་རྣམས་ཀྱི་གཉེན་རྣམས་འོངས་
ཤིང་གསོལ་བ་བཏབ་པས་སླར་གསོས། དེ་ནས་སློབ་དཔོན་ཡུལ་ཛཱ་ལནྡྲར་རྡོ་
དང་ཆུ་ལ་མེ་འབར་བའི་གནས་སུ་བཞུགས་ཏེ།ཡུན་རིང་པོ་ལོན་པ་ན་མཚན་
ལའང་ཡུལ་གྱི་མིང་ཐོགས་ཏེ་གྲུབ་ཐོབ་ཛ་ལནྡྷ་རི་པ་ཞེས་ཟེར་རོ།།
དུས་གཅིག་ན་རང་བྱུང་གི་མཆོད་རྟེན་དང་ཉེ་བའི་བལ་ཡུལ་གྱི་ས་
ཕྱོགས་ཤིག་ན་དབང་ཕྱུག་གི་ལིངྒ་ཆོ་འཕྲུལ་ཤིན་ཏུ་ཆེ་བ། ཞག་བདུན་དུ་ས་
ཐེ་བཙུགས་ནས་གསོལ་བ་བཏབ་ན་མིག་མཐོང་གི་མངོན་ཤེས་དང་། དབང་
དང་རྒྱས་པའི་ལས་ཕྲ་མོ་མང་པོ་དང༌། ཁྱད་པར་དྲག་ཤུལ་སྤྱོད་པའི་ལས་
འཕྲལ་དུ་འགྲུབ་པ་ཞིག་ཡོད་པས། སངས་རྒྱས་ཀྱི་བསྟན་པ་ལ་བར་དུ་གཅོད་
པ་ཞིག་བྱུང་བ་དེ་འདུལ་བའི་དོན་དུ་ས་ཕྱོགས་དེར་བྱོན། རེས་གཅིག་ཙ་ན་
ལིངྒ་དེ་མཆོད་པ་ལ་རྒྱལ་པོ་ཡང་གསུམ་ཙམ་འདུས་ཤིང་། སྐྱེ་བོ་བརྒྱ་སྟོང་
དུ་མ་ཚོགས་པའི་དབུས ས་སུ་སློབ་དཔོན་ཡང་བྱོན་ཏེ། ལིངྒ་ལ་སྡིགས་མཛུབ་
བསྟན་པས་མགོ་ཞབས་ལོག །ཕུས་བཏབ་པས་ཆ་དུ་མར་ཞིག་གོ །དེར་ཡང་
སྐྱེ་བོ་ཐམས་ཅད་ཀྱིས་གྲུབ་པ་ཐོབ་པར་ཤེས་ཏེ་ཞབས་ལ་ཕྱག་བྱས།།
དེ་ནས་ལན་ཅིག་ཡུལ་ཙམ་པཱ ཎར་བཞུད་དེ། དེ་ན་སྡིག་སྤྱོད་ཀྱི་རྒྱལ་
པོ་ཞིག་གིས་གཙུག་ལག་ཁང་མང་པོ་བཤིག་པར་བརྩམས་པ་ན་རྒྱལ་པོའི་སྒོ་

ཙམ་
འོད་གསལ་གྱི་བཀའ་བབས། 77
དྲུང་ན་པི་ཝཾ་མཁན་མཁས་པ་ཞིག་བྱུང་། པི་ཝཾ་མཁན་ཞིག་རྒྱལ་པོ་ལ་སེམས་
ཤིང་འདུག་ཅེས་སྒོ་བས་རྒྱལ་པོ་ལ་སྦྲན་པས་ནང་དུ་བོས་པ་ན། གླུ་དང་པི་ཝཾ་
པེ་
གི་སྦྱོར་བ་མང་པོ་བྱས་པས་རྒྱལ་པོ་འཁོར་བཅས་དགའ་བར་གྱུར་པ་ལ།
ཝཾ་མཁན་དེ་ནི་རྣལ་འབྱོར་པར་འགྱུར་ནས་སོང་ངོ༌། །དེར་རྒྱལ་པོས་སངས་
རྒྱས་པ་འདི་ཀུན་སྒྱུ་མས་སླུ་བར་བྱེད་ཅིང་ཞེས་སྨྲས་པ་ལ། སློབ་དཔོན་གྱིས་
སངས་རྒྱས་པའི་བསྔགས་པ་བརྗོད། མུ་སྟེགས་པ་རྣམས་དང་། ཁྱད་པར་རྒྱལ་
པོ་དེ་རང་ལ་སྨད་པས། རྒྱལ་པོས་འཁོར་རྣམས་ལ་འདི་མགོ་ཆོད་ཅེས་བྱས་
སོ༑ ༑དེར་མཚོན་ཆ་སྣ་ཚོགས་བསྣུན་པས་པས་སློབ་དཔོན་གྱི་སྐུ་ལ་གཅིག་ཀྱང་མ་
གནོད། མི་ལྔ་བརྒྱས་འཆིང་བར་བརྩམས་པས་ཀྱང་སྐུ་འགུལ་བ་༼༦༠༡༽ ཡང་
མ་བྱུང་། སློབ་དཔོན་གྱིས་ཐལ་མོ་བརྡབས་པས་རྒྱལ་པོའི་ཕོ་བྲང་ཕྱེད་མར་
གས། རྒྱལ་པོའི་འཁོར་རྣམས་ཀྱང་ལྟ་སྟངས་ཀྱིས་རེངས་པར་བྱས་པས་ཤིན་
ཏུ་འཇིགས་ཤིང་། རྒྱལ་པོ་ཉིད་ཀྱིས་སློབ་དཔོན་གྱི་ཞབས་ལ་ཕྱག་བཙལ་ཏེ།
བདག་གིས་ཅི་ཞིག་བགྱི་ཞེས་ཞུས་པས། སྔར་གྱི་སྡིག་པ་བཤགས་པའི་དོན་དུ་
གཙུག་ལག་ཁང་སྔར་བས་ཉིས་འགྱུར་དུ་གྱིས། དེར་གནས་པའི་དགེ་འདུན་
ཡང་ཉིས་འགྱུར་གྱིས་ལྷག་པ་ཚུགས། མ་ཤི་བར་དུ་དགེ་འདུན་ལ་མཆོད་པ་
གྱིས། བུ་ལ་སོགས་པ་བདུན་བརྒྱུད་ཀྱི་བར་དུ་དགེ་འདུན་ལ་མཆོད་པ་གྱིས་
ཤིག་ཅེས་ཟངས་ཀྱི་གླེགས་བུ་གྱིས་གསུང་། དེས་ཀྱང་དེ་བཞིན་བྱས་སོ།།
ཡང་ལན་ཅིག་ཡུལ་མ་ལ་བ་ན། རྒྱལ་པོ་ལེགས་སྦྱར་ལ་བྷཏྟཱ་ཧ་རི་ཞེས་བྱ་
ད་ལྟ་འཕྲལ་སྐད་བྷ་ར་ཐཱ་རི་ཞེས་བྱ་བ་རྟ་འབུམ་ཕྲག་བཅོ་བརྒྱད་དང་། བུད་
མེད་སྟོང་དང་བཅས་པ་འབྱོར་ཞིང་རྒྱས་པར་གནས་པ་ལ། དེ་འདུལ་བའི་དུས་
ཡིན་པར་མཁྱེན་ནས་གྲོང་ཁྱེར་དང་མི་རིང་བའི་ཕྱོགས་ཤིག་ཏུ་བཞུགས་པ་ན།
མཚན་མོའི་དུས་ཤིག་ཆོམ་རྐུན་པ་མང་པོ་བྱུང་། དེ་རྣམས་ཀྱིས་སློབ་དཔོན་ལ་

78 བཀའ་བབས་བདུན་ལྡན།
བསྐོར་བ་བྱས། གྲོང་ཁྱེར་འཇོམས་པ་ལ་སོང་བས་ནོར་མང་པོ་ཐོབ། དེ་རྣམས་
ཕན་ཚུན་དུ་དེང་གནོད་པ་མེད་པར་ནོར་མང་པོ་ཐོབ་པ་ནི་རྣལ་འབྱོར་པ་དེའི་
མཐུ་ལས་ཡིན་གྱི་དེ་བས་ན་ཐམས་ཅད་ཀྱིས་མཆོད་པ་བྱའོ་ཞེས་མུ་ཏིག་གི་དོ་
ཤལ་སྲང་བརྒྱ་སྟོང་རི་པ་ལ་སོགས་པ་མཆོད་པ་དུ་མས་མངོན་པར་མཆོད་ནས་
སོང་ངོ༌། །དེར་མི་རྣམས་ཀྱིས་རྒྱལ་པོ་ལ་ཞུས་པས། རྒྱལ་པོས་ཀྱང་རྟོག་པའི་མི་
བཏང་བས་སློབ་དཔོན་ནོར་མང་པོ་དང་བཅས་པ་མཐོང་བས། སློབ་དཔོན་རྐུན་
པོ་ཡིན་སྙམ་ནས་རྒྱལ་པོ་ལ་ཕུལ། དེས་ཀྱང་མ་བརྟགས་པར་ཤིང་གི་གསལ་
ཤིང་ལ་བསྐྱོན་ནོ། །དེར་ཉིན་པར་ནི་སྐུ་ལུས་གསལ་ཤིང་གིས་ཕུག་པའི་ཚུལ་
དུ་འདུག །མཚན་མོ་ནི་དེ་ལས་བབས་ཏེ་ཏིང་ངེ་འཛིན་སྒོམ་ཞིང་བཞུགས། དེ་
ལྟར་ཞག་བདུན་ཐལ་བ་ན་རྒྱལ་པོ་ཡང་དེའི་དྲུང་དུ་སོང་ངོ༌།།
དེར་གསལ་ཤིང་གིས་ཕུག་བཞིན་པ་ལ་གསལ་ཤིང་བཅག་ནས་ཆུ་ཀླུང་
གི་འགྲམ་དུ་ཁྲུས་མཛད་དུ་བྱོན་པས། རྒྱལ་པོའང་ངོ་མཚར་སྐྱེས་ཏེ་བཟོད་
པར་གསོལ་ནས་རྗེས་སུ་བཟུང་བར་ཞུས་པས། རྒྱལ་སྲིད་སྤོངས་ལ་ཨ་ཝ་དྷུ་
ཏི་གྱིས་ཤིག །དེའི་ཚེ་གདམས་ངག་སྦྱིན་པར་བྱ་འོ་གསུངས་པ་བཞིན་དུ་རྒྱལ་
སྲིད་ཀྱང་ཡོངས་སུ་སྤངས་ཏེ་སློབ་དཔོན་གྱི་ཕྱི་བཞིན་དུ་འབྲང་སོང་བ་ན།
དུས་གཞན་ཞིག་ན་སློབ་དཔོན་གྱིས་གདམས་ངག་ཀྱང་གནང་སྟེ་བསྒོམས་
པས་རིང་པོ་མི་ཐོགས་པར་རྣལ་འབྱོར་གྱི་དབང་ཕྱུག་ཏུ་གྱུར་ཏེ། ཕྱིས་འཁོར་
ལྔ་བརྒྱ་དང་བཅས་ནས་མཁའ་སྤྱོད་དུ་གཤེགས་སོ། །སྔར་གྱི་འཕྲོས་ལ། སློབ་
དཔོན་ཛ་ལནྡྷ་རི་པ་ནི་ཕལ་ཆེར་བྱིས་པ་ལྟ་བུའི་སྤྱོད་པ་མཛད་པས། བཱ་ལི་པཱ་
ད་སྟེ་བྱིས་པའི་ཞབས་ཞེས་གྲགས་སོ།།
དེ་ནས་དུས་ཕྱིས་ཤར་ཕྱོགས་པ་རྣམས་འདུལ་བར་བཞེད་ནས། བྷང་
ག་ལའི་ཙཱ་ཊི་གྲུ་མ་ཞེས་པའི་གྲོང་ཁྱེར་གྱི་སྲང་ཁ་འཆག་པའི་ཧ་ཌི་པའི་ཚུལ་

འོད་གསལ་གྱི་བཀའ་བབས། 79
བཟུང་ཞིང་ཡོད་པ་ལས། ཡུལ་དེའི་རྒྱལ་པོ་གཞོན་ནུ་གོ་བི་ཙནྡྲ་ཞེས་བྱ་བ་
རྒྱལ་སྲིད་ལ་འཁོད་ནས་རིང་པོ་མ་ལོན་པ་ཞིག་ཡོད་པ། རང་གི་གཟུགས་
མཛེས་པ་ལ་ཡོངས་སུ་ཆགས་ཏེ་མེ་ལོང་ལ་བལྟ་ཞིང་བྱི་བྱད་འཆོས་པ་ལ།
ལན་ཅིག་གི་ཚེ་རྒྱལ་པོ་དེའི་མ་མས་ཐོ་རངས་བལྟས་པ་ན། སློབ་དཔོན་རྒྱལ་
པོའི་བཟའ་ཤིང་གི་ར་བར་སོང་ནས་ཤིང་རྣམས་ཀྱི་རྩ་བར་འདུག་ནས། ན་རི་
ཀེ་ལ་བྷིཀྵ་ཨ་ལོ་ཞེས་བརྗོད་པས་ཤིང་འབྲས་རྣམས་སློབ་དཔོན་གྱི་༼༦༠༣༽
དྲུང་དུ་བྱུང་། ཁུ་བཅུད་གསོལ་ཟིན་པ་ན། ན་རི་ཀེ་ལ་ཨུ་པར་ཛ་ཧི། ཞེས་
གསུངས་པས་ཤིང་འབྲས་རྣམས་སྔ་མ་བཞིན་དུ་འབྱར་ནས་འགྲོ་བ་ཡང་ཡང་
མཐོང་བས། རྒྱལ་པོའི་མས་གྲུབ་པ་ཐོབ་པར་ཤེས་ནས། འདིས་རྒྱལ་པོ་འདུལ་
བར་འགྱུར་རོ་སྙམ་སྟེ་ལན་གཅིག་བུའི་དྲུང་དུ་མཆི་མ་ཕྱུང་བ་ན། རྒྱལ་པོས་
སྨྲས་པ་ཡུམ་ཅི་ཞིག་ཉེས། དེས་སྨྲས་པ། ཁྱོད་ཀྱི་ཕ་གཟུགས་དང་སྟོབས་དང་
བློ་གྲོས་ཐམས་ཅད་ཁྱོད་བས་བཅུ་འགྱུར་གྱིས་ལྷག་ཀྱང་། མི་རྟག་པའི་རང་
བཞིན་བསྟན། ཁྱོད་ཀྱང་འཆི་ཁའི་ཆོས་ལས་མ་འདས་ཟེར།
རྒྱལ་པོས་སྨྲས་པ། འོ་ན་མི་འཆི་བའི་ཐབས་མ་མཆིས་སམ། མས་སྨྲས་
པ༑ རང་རེའི་ཧ་ཌི་པ་འདི་ལ་ཡོད་ཅེས་སྨྲས་སོ། །རྒྱལ་པོ་ཧ་ཌི་པའི་དྲུང་དུ་
སོང་སྟེ་ཁྱོད་ཀྱིས་ང་ལ་མི་འཆི་བའི་གདམས་པ་སྟེར་དགོས་བྱས་པ་ན། དེས་
གདམས་པ་ཡོད་དེ། རྒྱལ་སྲིད་མ་སྤངས་ན་མི་འགྲུབ་ཅེས་གསུང་། དེར་རྒྱལ་
པོས་སྨྲས་པ། འོ་ན་ཐོག་མར་གདམས་ངག་ཞུས་ལ་ཕྱིས་རྒྱལ་སྲིད་སྤང་ངོ་
ཞེས་བྱས་ནས། ནགས་ཚལ་དབེན་པ་ཞིག་ཏུ་རྒྱལ་པོ་དང་སློབ་དཔོན་གཉིས་
ཁོ་ན་སོང་སྟེ། སློབ་དཔོན་གྱིས་རྒྱལ་པོ་ལ་རྫའི་བུམ་པ་སྟོང་པ་ཞིག་གཏད་
དེ༑ དེར་ལག་པ་ཆུག་གསུང་བཅུག་པ་ན། ཅི་འདུག་མྱུར་བ་མྱུར་བར་སྨྲོས་
གསུང་། དེར་རྒྱལ་པོས་ཅང་མི་འདུག་བརྗོད་པ་ན། དེ་ཁོ་ན་འཆི་བ་མེད་

80 བཀའ་བབས་བདུན་ལྡན།
པའི་ལམ་ཡིན་གསུང་། ལན་གསུམ་དུ་རྒྱལ་པོས་དྲིས་པས་ཀྱང་དེ་བཞིན་དུ་
གསུངས་ནས། རྒྱལ་པོ་ཡིད་མ་ཆེས་པར་འདི་ནི་གཡོ་ཅན་ཞིག་གོ་ཞེས་སའི་
དོང་གཏིང་རིང་པོར་བཅུག །ཚེར་མའི་ཤིང་གིས་བསྐོར། གླང་པོ་ཆེའི་ལྕི་བ་
དང༌། རྟའི་སྦངས་ཀྱིས་བཀང་སྟེ་སྦས་ནས་བཞག་གོ །དེ་ཡང་སློབ་དཔོན་
གྱིས་སྐུའི་བཀོད་པ་གཉིས་བསྟན་པ་ཡིན་ཏེ། ཡུལ་ཛ་ལནྡྷ་ར་ན་ཡང་ཀུན་
སྤངས་ཀྱི་སྤྱོད་པས་སེམས་ཅན་གྱི་དོན་མཛད། བྷང་ག་ལར་ཡང་དེ་ལྟར་
བསྟན་པ་ཡིན་ནོ།།
དེ་ནས་ཕྱི་ཞིག་གི་ཚེ་སློབ་དཔོན་ནག་པོ་སྤྱོད་པ་ལྷོ་ཕྱོགས་ཀ་ཏ་ལི་
ཀྵེ་ཏྲ་ཆུ་ཤིང་གི་ཞིང་ཞེས་བྱ། ཕལ་སྐད་དུ་ཀ་ཙ་ལི་ཞེས་ཟེར་བར་བྱོན་པ་
ན༑ སློབ་དཔོན་ནག་པོ་སྤྱོད་པའི་སློབ་མ་རྣམས་ཀྱིས་ལམ་དུ་རྣལ་འབྱོར་པ་
མང་པོ་འདུག་པ་རྣམས་ལ། ལོངས་ལོངས་གྲུབ་ཐོབ་ནག་པོ་སྤྱོད་པ་པ་ཕེབས་
ཀྱི་ཡོད་བྱས་པས། གཞན་རྣམས་ཀྱིས་ལངས། གྲུབ་ཐོབ་གོ་རཀྟ་ནི་ལྡང་བ་
མི་མཛད་དོ། །དེར་སློབ་དཔོན་ཡང་བྱོན་ཏེ་གོ་རཀྵ་དང་གཏམ་མཛད་པ་ན།
ཇི་ཞིག་ན་གོ་རཀྟས་ཁྱེད་ཀྱི་བླ་མ་གང་ཡིན་དྲིས་པས། ཛཱ་ལནྡྷ་རི་པ་ཡིན་
གསུང་། གོ་རཀྵས། འོ་ན་ཛ་ལནྡྷ་རི་པ་ནི་རྒྱལ་པོ་གོ་བི་ཙནྡྲས་ས་དོང་དུ་
བསྐྱུར་ནས་ལོ་བཅུ་གཉིས་ལོན་ཞེས་གསུངས་པས། སྤྱོད་པ་པ་འཁོར་སྟོང་
བཞི་བརྒྱ་དང་བཅས་པ་ཤར་ཕྱོགས་སུ་སོང་ནས་གོ་བི་ཙནྡྲའི་སྒོ་དྲུང་དུ་ཁྲོས་
ནས་བཞུགས་སོ། །དེར་རོལ་མོ་རྣམས་ལ་ཡང་སྒྲ་མ་བྱུང་། རྟ་དང་གླང་པོ་ཆེ་
ཡང་རྩྭ་ཤིང་མི་ཟ། བུ་ཆུང་རྣམས་ཀྱང་འོ་མ་མི་འཐུང་ངོ་།
དེ་སློབ་དཔོན་གྱི་མཐུ་ཡིན་པར་ཤེས་ནས་རྒྱལ་པོ་གཅོམ་ཆུང་དུས་ཕྱིར་
བྱུང་ནས། སློབ་དཔོན་འཁོར་དང་བཅས་པ་ནང་པར་ཟས་ལ་འབྱོན་པར་
ཞུ་ཞུས་པས། སློབ་དཔོན་ན་རེ། དེ་ལ་འཁོར་སྟོང་དང་བཞི་བརྒྱ་ཡོད་པས་

འོད་གསལ་གྱི་བཀའ་བབས། 81
ཚིམས་པར་བྱ་མི་ནུས་གསུང་། རྒྱལ་པོ་ན་རེ། ངས་དམག་མི་འབུམ་ཕྲག་དུ་
མ་ལ་རྟག་ཏུ་འཚོ་བ་སྦྱོར་ནུས་ན་སློབ་དཔོན་འཁོར་བཅས་ལ་ཅིའི་ཕྱིར་མི་
ནུས། སློབ་དཔོན་ན་རེ། འོ་ན་སློབ་མ་མ་ཧི་ལ་དང༌། བྷ་དལ་གཉིས་སྔོན་ལ་
གཏོང་གི་ཚིམས་པར་གྱིས་ཤིག །དེ་ཚིམས་ན་ཕྱིས་ཁོ་བོ་ཅག་ཀྱང་འོང་ངོ་
ཞེས་གསུངས་པས། རྒྱལ་པོས་ཀྱང་འབྲས་ཁལ་ལྔ་བརྒྱ་ཙམ་བྱ་ན་༼༦༠༥༽
དང་བཅས་པ་སྦྱར་རོ།།
དེར་མ་ཧི་ལ་དང་། བྷ་ད་ལ་གཉིས་བྱོན། ཟས་དེ་དག་ཐམས་ཅད་ཁོང་
གཉིས་ཀྱི་ཀུ་བར་བླུགས་ཀྱང་མ་ཁེངས་པས་རྒྱལ་པོ་ངོ་མཚར་སྐྱེས་ཏེ། སློབ་
དཔོན་གྱི་དྲུང་དུ་སོང་ནས། འཆི་བ་མེད་པའི་ལམ་འཚལ་ལོ་ཞུས་པས། དེར་
སློབ་དཔོན་གྱིས་གླང་པོ་ཆེ་བཅུ་གཉིས་ཀྱི་རྒྱབ་ཁལ་ནོན་པའི་དཀྱིལ་འཁོར་
གྱི་ཡོ་བྱད་བླངས་ཏེ་རྒྱལ་པོ་ལ་དབང་བསྐུར་བའི་ཐ་མར། སྔར་ཧ་ཌི་པས་
བསྟན་པའི་གདམས་ངག་དེ་ཉིད་བསྟན་པས་རྒྱལ་པོས་འདི་ནི་བདག་གིས་
སྔར་ཡང་ཐོས་ཞེས་སྔར་གྱི་ལོ་རྒྱུས་བཤད་དོ། །དེར་སློབ་དཔོན་ན་རེ། འོ་ན་
ཁྱོད་ལ་འཆི་བ་མེད་པའི་གྲུབ་ཐོབ་ག་ལ་འོང་། དེ་ནི་ངའི་བླ་མ་ཛ་ལནྡྷ་རི་
པ་ཡིན་ནོ་གསུང་། དེར་རྒྱལ་པོ་གྲུབ་ཐོབ་ཀྱིས་དམོད་པ་འོང་ཟེར་ཤིན་ཏུ་
འཇིགས་པས། སློབ་དཔོན་གྱིས་ཐབས་བྱའོ་གསུང་། རིན་པོ་ཆེ་སྣ་བརྒྱད་
བསྲེས་པའི་འཇོན་དམར་ལ་རྒྱལ་པོའི་གཟུགས་བརྙན་གསུམ་བྱས་སོ།།
དེར་ནག་པོ་སྤྱོད་པའི་སློབ་མ་རྣམས་ཀྱིས་ས་སོགས་ཉལ་ཉིལ་ཐམས་
ཅད་བསལ། རྒྱལ་པོའི་གཟུགས་དོང་གི་ཁར་ཁྱེར་ནས་གྲུབ་ཐོབ་ཧ་ཌི་པའི་
ཞབས་ལ་ཕྱག་འཚལ་དུ་བཅུག་པས། བླ་མའི་ཞལ་ནས་འདི་སུ་ཡིན་གསུང་།
རྒྱལ་པོ་གོ་བི་ཙནྡྲ་ཡིན་ཞུས་པས། བི་ཊུ་མ་རོ་ཐལ་བར་གྱུར་ཅིག་གསུངས་
ས་གཟུགས་དེ་ཐལ་བར་སོང་། ཡང་གཟུགས་གཉིས་པ་ཕྱག་འཚལ་དུ་

82 བཀའ་བབས་བདུན་ལྡན།
བཅུག་པས་ཀྱང་སྔ་མ་ལྟར་སོང་ངོ་། །དེ་བཞིན་དུ་གསུམ་པ་ཡང་སོང་ངོ༌། །དེར་
རྒྱལ་པོ་འཇིགས་ཏེ་འཁོར་དང་བཅས་པ་སྙིང་འགས་པ་ཙམ་དུ་གྱུར་སྐད།
སླར་སློབ་དཔོན་གྱིས་རྒྱལ་པོ་ཁྲིད་དེ་བཟོད་པ་གསོལ་དུ་བཅུག་གོ །དེར་
གྲུབ་ཐོབ་ཛཱ་ལནྡྷ་རི་པའི་གསུང་གིས། བུ་ཀཉྩི་པ་ཁྱོད་ལ་སློབ་མ་དུ་ཡོད་
གསུང་། སྟོང་དང་བཞི་བརྒྱ་ཡོད་ཞུས་པས། འོ་ན་ང་ལ་ཚ་བོ་མང་དུ་ཡོད་པར་
འདུག །ང་ལོ་བཅུ་གཉིས་སུ་མ་ཟོས་མ་འཐུངས་བཀྲེས་ཤིང་སྐོམ་པས་ན་ནང་
པར་གཉིས་ཁྲུས་གྱིས་ལ་ཤོག །ཟ་བ་ཡིན་གསུང་། ནང་པར་སློབ་མ་གསར་པ་
བདུན་ཅུ་ཙམ་ཁྲུས་བྱེད་དུ་བཅུག་པ་ལས་གཞན་རྣམས་ཁྲུས་ཐོན་པ་ན་བྲོས།
དྷ་མ་པ་དང་དྷུ་མ་པ་གཉིས་འདུག་པ་ལས། དེ་གཉིས་ཛཱ་ལནྡྷ་རི་པའི་དྲུང་དུ་
ཁྲིད་དེ་མདུན་དུ་སྡོད་དུ་བཅུག་ནས། ཆུ་གྲིས་ཡན་ལག་གི་ཤ་རྣམས་གཅོད་
པར་གཟས་ཏེ་བླ་མ་གང་ནས་གསོལ་ཞུས་པས། གྲུབ་ཐོབ་ཛ་ལནྡྷ་རི་པ་རྒྱ་
ཆེར་བཞད་དེ། ཧ་ཧ་ང་སྡོམ་བརྩོན་མི་ཤ་ཅི་ལ་ཟ། མིག་འཕྲུལ་མཁན་འདྲ་བ་
ཀུན་བཞུད་ཅིག་གསུང་། དེར་ཕྱག་གཉིས་དྷ་མ་དྷུ་མའི་མགོ་བོར་བཞག་པས་
དེ་གཉིས་ཀྱིས་ཀྱང་མཆོག་གི་དངོས་གྲུབ་ཐོབ་བོ།།
དེ་ནས་རྒྱལ་པོས་སློབ་དཔོན་དཔོན་སློབ་གཉིས་ཡུན་རིང་དུ་བསྟེན་
ཅིང་། རང་གི་སེམས་རྒྱུད་ཀྱི་དྲི་མ་ཡང་རིམ་གྱིས་བྱང་། ཟླ་བ་དྲུག་ཏུ་ཚོགས་
ཀྱི་འཁོར་ལོ་བསྐོར་བའི་མཐར། གྲུབ་ཐོབ་ཛཱ་ལནྡྷ་རི་པས་རྒྱལ་པོ་ལ་དོ་ཧ་
རྡོ་རྗེའི་གླུས་གདམས་པས་རྒྱལ་པོ་འཁོར་སྟོང་དང་བཅས་པ་སེམས་རྣལ་དུ་
གནས་པ་མཚོན་ནས། ཐམས་ཅད་ཀྱང་སྲིད་བོར་ཏེ་ཀུན་སྤངས་ཀྱི་སྤྱོད་པས་
རྒྱུ་ཞིང་རྣལ་འབྱོར་པ་ཆེན་པོར་གྱུར་ཏོ། །དེ་ལ་རྒྱལ་པོ་བྷཏྟཱ་ཧ་རི་ནི་རྒྱལ་པོ་
གོ་བི་ཙནྡྲའི་ཞང་པོ་ཡིན་ནོ། །དེ་ནས་རེ་ཞིག་ན་ཛ་ལནྡྷ་རིའི་ཕུག་པ་ཞིག་ཏུ་
སློབ་མ་རྣམས་ལ་ཞལ་མི་སྟོན་པར་བཞུགས། ལན་ཅིག་གི་ཚེ་སློབ་མ་བླུན་

འོད་གསལ་གྱི་བཀའ་བབས། 83
པོ་མང་པོ་ཕུག་དེར་འཚངས་ནས་འོངས་པ་ལ། སློབ་དཔོན་ཧཱུྃ་ཞེས་གསུང་
བཞིན་ཕུག་གི་སྟེང་ཕུག་སྟེ་མི་སྣང་བར་བཞུད། ནམ་མཁའ་ནས་སླར་ཡང་
མིའི་ཡུལ་དུ་ལན་དྲུག་འབྱུང་ངོ་ཞེས་པའི་སྒྲ་བྱུང་ངོ༌། །ཕུག་དེ་ད་ལྟ་ཡང་
བྱིན་རླབས་ཆེ་གསུང་། ཡང་དུས་ཕྱིས་ཤིག་ལྷོ་ཕྱོགས་ར་མེ་ཤྭ་ར་དང་ཉེ་
བའི་ནགས་ཚལ་ཞིག་ཏུ་༼༦༠༧༽མ་མོའི་རྟེན་རང་བྱུང་ཞིག་བྱུང་བ། དེར་
མཁའ་འགྲོ་མ་དང་ཤ་ཟ་མང་པོ་འདུས་ཏེ་ཕྱོགས་དེའི་ལམ་ལ་འགྲོ་བའི་
སྐྱེ་བོ་ཐམས་ཅད་ཀྱི་བླ་ཚེ་རྐུ་བར་བྱེད་པ་ལ། ལན་ཅིག་གི་ཚེ་ཚོང་པ་ལྔ་
བརྒྱ་རྣལ་འབྱོར་པ་གཅིག་དང་བཅས་པ་ཕྱོགས་དེར་སོང་བ་ན། བུད་མེད་
དང་བྲམ་ཟེ་འགའ་ཞིག་བྱུང་ནས་ཁྱེད་རྣམས་དོ་ནུབ་གཞན་དུ་མི་སླེབ་ཀྱི།
ནགས་ཚལ་འདིར་འདུག་ན་རྩྭ་དང་ཤིང་འཛོམ་ལ། གཅན་གཟན་དང་སྦྲུལ་
གྱི་གནོད་པ་ཡང་མེད། དེ་བས་ན་འདི་དང་འདིར་འདུག་ཅེས་མི་རེ་ཤིང་
རེའི་རྩར་བཞག་གོ།
དེ་རྣམས་དེ་ན་ཡོད་པའི་ཚེ། ཡང་བུད་མེད་གཞན་གཉིས་བྱུང་ནས།
ཁྱེད་རྣམས་འདིར་སྡོད་ཅེས་སྟོན་པ་དེ་མི་ཤེས་སམ། མི་ཤེས་བྱས་པས། དེ་
དག་ནི་མཁའ་འགྲོ་མ་དང་སྲིན་པོ་ཡིན་ཏེ་དེས་ཁྱེད་རྣམས་བཅིངས་སོ། །དེ་
བས་ན་དོ་ནུབ་ཟ་བར་འགྱུར་བས་དེའི་ཐབས་སོམས་ཤིག་ཅེས་དེ་ཉིད་དུ་
མི་སྣང་བར་སོང་ངོ་། །དེར་རྣལ་འབྱོར་པ་གཅིག་པོ་དེ་ཛ་ལནྡྷ་རི་པའི་སློབ་
བརྒྱུད་ཡིན་པས། དེས་སློབ་དཔོན་ཛཱ་ལནྡྷ་རི་པ་ལ་སྐད་ཕྱུང་ཞིང་གསོལ་བ་
བཏབ་པས། ནམ་ཞིག་ན་ཕྱོགས་དེར་འགྲོན་བཙུན་ཞིག་བྱུང་ངོ་།།
དེ་ཡང་དེར་འདུག་པ་ལ་ཁོང་རྣམས་ཀྱིས་སྔར་གྱི་ལོ་རྒྱུས་བཤད་པས།
རེ་ཞིག་འགྲོན་བཙུན་དེ་ཅང་མི་སྨྲའོ། །ནམ་སྲོད་པ་ན་ཤ་ཟའི་མཁའ་འགྲོ་མ་
དང་སྲིན་པོ་རྣམས་མངོན་དུ་བྱུང་བས། རེ་རེས་མི་རེ་བཅིངས་ནས་ཁྲིད་ནས་

84 བཀའ་བབས་བདུན་ལྡན།
མ་མོའི་གནས་སུ་བཞག་སྟེ་ཟ་བར་བརྩམས་པ་ན། འགྲོན་བཙུན་དེས་ཕཱཊ་
ཅེས་ཟེར་ཞིང་གར་བྱས་པས་མཁའ་འགྲོ་མ་དང་སྲིན་པོ་རྣམས་བརྒྱལ་ཞིང་
འགྱེལ། མ་མོའི་རྟེན་ཡང་དུམ་བུ་གསུམ་དུ་གྱེས་ཏེ། དེར་སློབ་དཔོན་གྱིས་
ཕྱིན་ཆད་སེམས་ཅན་ལ་གནོད་པ་མི་བྱེད་པར་བཀའ་བསྒོས། འགྲོན་བཙུན་
ཚོང་པ་ལྔ་བརྒྱ་པོ་དེ་ཐམས་ཅད་ཀྱང་
དེ་ནི་གྲུབ་ཐོབ་ཛ་ལནྡྷ་རི་པར་སྣང་སྟེ། 
རྣལ་འབྱོར་པ་བྱས་ཏེ་བསྒོམས་པས་མཐར་ལྔ་བརྒྱ་པོ་ཐམས་ཅད་དངོས་གྲུབ་
ཐོབ་པ་ཡིན་ཟེར་སྐད།།
དེར་སློབ་དཔོན་གྱིས་ལོ་གསུམ་ཙམ་དུ་ལྷོ་ཕྱོགས་ཀྱི་ཡུལ་དུ་འགྲོ་བའི་
དོན་མཛད་པར་གྲགས། དུས་དེར་གསུངས་པའི་གདམས་ངག་ཀྱང་མང་
དུ་ཡོད་པར་སྣང་ངོ༌། །ཡང་དུས་ཕྱིས་ཤིག་ནུབ་ཕྱོགས་མ་རུའི་ཡུལ་དུ་སློབ་
དཔོན་ཛྙཱ་ན་གུསྟ་ཞེས་བྱ་བ་འཁོར་མང་པོ་ལ་ཆོས་གསུང་ཞིང་ཡོད་པའི་
སྐབས་ཤིག །དེར་རྣལ་འབྱོར་པ་ངོ་མཚར་ཅན་ཞིག་བྱུང་ནས་སུ་ཡིན་དྲིས་
པས། ཛཱ་ལནྡྷ་རི་པ་ཡིན་གསུང་། ཡིད་ཀྱིས་དྲི་བ་མང་པོ་བྱས་པ་ལ། དེ་ཐམས་
ཅད་ཀྱི་ལན་ཤར་ཤར་བཏབ་བྱུང་བས་ཡིད་ཆེས་ནས་རྗེས་སུ་གཟུང་བར་ཞུས་
པས། ཐོད་པ་རྣམ་སྣང་གིས་གང་བ་ཞིག་གནང་བ་སློབ་དཔོན་ཛྙཱ་ན་གུཔྟའི་
རྣམ་རྟོག་མེད་པར་གསོལ་བས་དེ་ཉིད་དུ་མི་སྣང་བར་ཡལ།།
དེར་དགེ་འདུན་རྣམས་ཀྱིས་ཡང་དང་ཡང་དུ་གསོལ་བ་བཏབ་པས་
ཟླ་བ་གསུམ་ཙམ་དུ་དེ་ཉིད་དུ་བཞུགས་ཏེ། དེ་རྣམས་ལ་རྗེས་སུ་གདམས་པ་
བསྟན། དེ་ནས་རབ་ཏུ་བྱུང་བ་དང་དགེ་བསྙེན་ཕོ་མོ་ཡན་ཆད་ཡོ་བསྡོམས་
པས་སྟོང་ཙམ་ཡོད་པ་ལས། ཐམས་ཅད་ཀྱང་རྡོ་རྗེ་ཐེག་པའི་སྣོད་དུ་གྱུར་པ་
ཡིན་པས། དེ་རྣམས་ལ་ཁྱོད་རྣམས་ལོ་གསུམ་དུ་གསང་སྟེ་ཉམས་སུ་ལོང་། ལོ་
གསུམ་ནས་ཐམས་ཅད་ཀྱང་སྔགས་ཀྱི་སྤྱོད་པ་སྤྱོད་བཞིན་འཚོ་བ་ཅི་བདེ་

འོད་གསལ་གྱི་བཀའ་བབས། 85
བར་སོང་ཞིག །ཐམས་ཅད་ཀྱང་དངོས་གྲུབ་ཐོབ་པར་འགྱུར་རོ་ཞེས་གསུངས་
ཏེ་མི་སྣང་བར་གྱུར་ཏོ། །དེར་ཤར་ཕྱོགས་ནས་རྣལ་འབྱོར་པ་དྲུག་གིས་སློབ་
དཔོན་ཛ་ལནྡྷ་རི་པ་དངོས་སུ་བཞུགས་ནས་ཆོས་སྟོན་ཞེས་ཐོས་པས་གཙུག་
ལག་ཁང་དེར་འོངས་པའི་ཚེ། སློབ་དཔོན་གཤེགས་ནས་མི་འདུག །ཡང་དེར་
ས་ཐེ་བཙུགས་ཏེ་གསོལ་བ་བཏབ་པས། ཟླ་བ་དྲུག་ནས་དངོས་སུ་ཞལ་བསྟན་
ནས་གདམས་པ་དང་རྗེས་སུ་གདམས་པ་སྩལ་ཏེ། ཞག་བདུན་སོང་བ་ན་ཉན་
ཐོས་སེནྡཱ་པ་ཞིག་དེར་འོངས།
གང་ཞིག་རྟོག་གེ་ལ་དགའ་བ།།
གང་དག་དགེ་སློང་དངོས་གནས་དང་།
མི་གང་རྒན་པོར་གྱུར་པ་སྟེ།།
དེ་ལ་དེ་ཉིད་བསྟན་མི་བྱ།། ཞེས་གསུངས་ནས་མི་སྣང་
བར་གྱུར་སྐད།
གཙུག་ལག་ཁང་དེར་ཉན་ཐོས་སེནྟ་པ་མང་དུ་འོངས་ཤིང་གནས་པ་ལ།
སྔར་གྱི་དགེ་འདུན་རྣམས་ལོ་གསུམ་འདས་པའི་རྗེས་སུ་སྔགས་ཀྱི་སྤྱོད་པས་
ཕྱོགས་གཞན་དུ་རྒྱུ་ཞིང་སོང་བ་ན། ཉན་ཐོས་རྣམས་ཀྱིས་ཡོངས་སུ་སྨོད་པར་
བྱེད་དོ། །འོན་ཀྱང་རིང་པོར་མི་ཐོགས་པར་ཐམས་ཅད་ཀྱིས་དངོས་གྲུབ་སྣ་རེ་
ཐོབ་པས་གྲགས་པ་མ་ཡིན་པ་སངས་སྐད། རྣལ་འབྱོར་པ་དྲུག་པོ་དེས་འཆི་བ་
མེད་པའི་དངོས་གྲུབ་ཐོབ། རྒན་ཤོས་ནི་བི་བྷུ་ཏི་དཱ་ས་ཡིན་གསུང་། འདི་བོད་
ལ་ཡང་བྱོན་ཏེ་བུ་སྟོན་རིན་པོ་ཆེས་ཀྱང་ཆོས་ཞུས་སོ། །ད་དུང་སློབ་དཔོན་
མིའི་འཇིག་རྟེན་དུ་ལན་བཞི་འབྱོན་པར་གྲགས། སློབ་དཔོན་འདིའི་སློབ་མ་
གྲུབ་པ་བརྙེས་པ་ནི་ཉི་ཟླ་ལྟར་ཡོངས་སུ་གྲགས་པ་དང་པོར་བྱུང་བ་ནག་པོ་
སྤྱོད་པ་དང་། ཕྱིས་བྱོན་པ་སངས་རྒྱས་ཡེ་ཤེས་ཞབས་གཉིས་ཡིན། གཞན་

86 བཀའ་བབས་བདུན་ལྡན།
ཡང་གྲུབ་ཆེན་ཏནྟི་པ། བིརཱུ་པ་ཆུང་བ། རྒྱལ་པོ་བྷ་ར་ཐཱ་རི། གོ་བི་ཙནྡྲ་སོགས་
ཡོངས་སུ་གྲགས་པ་མཐའ་ཡས་པ་ཞིག་ཡོད་དོ།།
༈ སྐབས་འདིར་སློབ་དཔོན་དེ་ཉིད་ཀྱི་སློབ་མའི་མཆོག །དུས་འཁོར་
རྒྱུད་ཕྱི་མར། ཁ་ཊཾ་ག་དང་རུས་པའི་རྒྱན་ཆ་ཆང་སྣོད་ཅང་ཏེའུ་ཐོགས་པ་ནག་
པོའི་མིང་ཅན་ནོ། །ཞེས་ལུང་བསྟན་པ་ནག་པོ་སྤྱོད་པ་པའི་ལོ་རྒྱུས་ནི། སྔོན་
གྱི་བོད་རྣམས་ཡུལ་ཀཎར་འཁྲུངས་པ་ཡིན་ཞེས་གསུང་བ་དང་། ད་ལྟ་ཡང་
རྒྱ་གར་བའི་རྣལ་འབྱོར་པ་རྣམས་ཀྱི་ཁ་སྐད་ལ་བིདྱ་ན་ག་རར་འཁྲུངས་ཞེས་
ཟེར་ཏེ། དེ་ཡང་བིརྱ་ན་ག་ར་དང་ཀཎ་ནི་འཁྲིས་ནས་འཁྲིས་ཀྱི་ཡུལ་ཡིན་
པས། སྔ་རབས་ཀྱི་གཏམ་དེ་ཡང་རྒྱ་གར་བའི་ཁ་སྐད་ཙམ་ཡིན་ནོ། །གསུང་
ལས་རིགས་བྲམ་ཟེ་ཡིན་གསུང་ཞིང་། རྒྱ་གར་ལ་ཁ་སྐད་ཀྱང་དེ་བཞིན་དུ་
གྲགས།།
བོད་སྔ་མ་རྣམས་རྗེ་རིགས་ཡིན་ཟེར་ཡང་སློབ་དཔོན་ཉིད་ཀྱི་དོ་ཧ་
ལས། རེག་གིན་རེག་གིན་འགྲོ་སྟེ་བྲམ་ཟེའི་བུ། །ཞེས་བྲམ་ཟེའི་རིགས་སུ་
གསལ། དེ་ནང་དོན་ལ་སྦྱོར་ཡང་ཕྱི་དང་མཐུན་པའི་བརྡ་མཛད་པ་ཡིན་
པས་སོ། །སངས་རྒྱས་ཉིད་ཀྱིས་ལུང་བསྟན་པ་ཡང་ཡུལ་ཨུ་རུ་བི་ཤ་ཡིན་
ལ༑ ཁོ་བོའི་བླ་མས་གསུང་པ་ཡང་ཡུལ་ཨུ་རུ་བི་ཤ་དེ་ནི་བྷང་ག་ལ་དང་ཉེ་
བར་ཡོད་གསུང་། ལུང་བསྟན་ནི་ནག་པོ་ཆེན་པོའི་རྒྱུད་མགོན་པོ་མངོན་
འབྱུང་རྩོད་བྲལ་རྭ་ཆོས་རབ་ཀྱིས་བསྒྱུར་་པབ་ལས། དེ་ལྟར་ཡུལ་ཨུ ཨུ་རུ་བི་སར་
ཡང་མཚུངས་པར་ངེས་པའོ། །དེར་སྐྱེས་བུ་བརྩོན་འགྲུས་ཆེན་པོའི་སྦྱོར་བ་
དང་ལྡན་པ། རཱ་མ་ཎའི་བཀའ་དང་མཚུངས་པ། སྡེ་ཚན་དང་པོའི་དང་པོ་
ལ་དབྱངས་ཡིག་དང་པོས་བརྒྱན་པ། སྡེ་ཚན་བདུན་པའི་བཞི་པ་ཅུང་ཟད་
ན་ལ་ཞོན་པའི་མིང་ཅན་རྣལ་འབྱོར་དབང་པོ་གཅིག་པུ་འདིས་དངོས་གྲུབ་

འོད་གསལ་གྱི་བཀའ་བབས། 87
བརྒྱུད་ཐོབ་པར་འགྱུར་རོ། །ཛམྦུའི་གླིང་དུ་མ་བྱུང་ཞིང་འབྱུང་བར་མི་འགྱུར་
རོ༑ ༑དེའི་སློབ་མ་དྲུག་གིས་ལུས་ཀྱི་དངོས་པོ་སྤངས་པའི་ཕྱག་རྒྱ་ཆེན་པོ་ཐོབ་
པར་འགྱུར་རོ། །ཞེས་ཡུལ་དང་མཚན་དང་དངོས་གྲུབ་དང་སློབ་མ་རྣམས་
ཞིབ་མོར་གསུངས་པའོ།།
སློབ་དཔོན་ཆེན་པོ་འདིའི་ལོ་རྒྱུས་ནི་རྣམ་ཐར་ལོགས་སུ་འབྱུང་བ་ལས་
བལྟ་བར་བྱའོ། །སློབ་དཔོན་དེ་ལ་སངས་རྒྱས་ཀྱིས་ལུང་བསྟན་པའི་སློབ་མ་
དྲུག་ནི། བཟང་པོའི་ཞབས། མ་ཧི་ལ། བྷ་ད་ལ། དགེ་ཚུལ་ཚིམ་བུ་པ། དྷ་མ་
པ༑ དྷུ་མ་པ་སོགས་སོ། །ཁ་ཅིག་བྷ་ད་ལ། བྷ་དྲ་པ་བཟང་པོ་པ་དང་གཅིག་
ཟེར་ནས་ལོགས་སུ་མི་བགྲོང་། འདིར་བགྲོང་རྒྱུ་ཨེ་ཡ་ལ་པར་འདོད། རྣལ་
འབྱོར་མ་ཡང་མེ་ཁ་ལ་དང་། ཀ་ན་ཁ་ལ་དང༌། པན་དྷེ་པ་ལ་སོགས་༼༦༡༡༽
བ་དེ་རྣམས་ནི། སློབ་དཔོན་ཉིད་བཞུགས་པའི་དུས་སུ་མཆོག་གི་དངོས་གྲུབ་
ཐོབ་པ་ཡིན་གསུང་། བློན་པོ་ཀུ་ཤ་ལ་ནཱ་ཐ། རྒྱལ་པོ་ལི་ལ་ཙནྡྲ་དང་། དཔག་
མེད་རྡོ་རྗེ། རྒྱལ་བུ་ལ་བ་ཡི་ལ་སོགས་པ་རྣལ་འབྱོར་གྱི་དབང་ཕྱུག་བསམ་
གྱིས་མི་ཁྱབ་པ་བྱུང་། བྲམ་ཟེ་དཔལ་འཛིན་པ་ལ་སོགས་པ་དུས་ཕྱིས་མཇལ་
བའི་དངོས་གྲུབ་བརྙེས་པ་ཡང་བྱུང་ངོ༌།།
སློབ་དཔོན་བྷ་དྲ་པས་ཨནྟར་པ་ལ་གདམས། དེས་ནག་པོ་སྤྱོད་པ་ཆུང་
བ་ཞེས་ཀྱང་གྲགས་པ་ལ་གདམས། དེས་བྷུ་བ་རི་པ་ལ་གདམས། དེས་བོད་དུ་
འཁྲུངས་པ་བྷཱུ་བ་བློ་ལྡན་ལ་གདམས། དེས་ཀུ་ས་ལི་བྷ་དྲ་ཆུང་བ་ལ་གདམས་
པའི་ལུགས་ཀྱང་ཡོད། ཡང་ནག་པོ་སྤྱོད་པས་གུ་རྒྱ་པ་ཞེས་གྲགས་པ་བཟང་
པོའི་ཞབས་ལ་གདམས།
༈ སློབ་དཔོན་(བཟང་པོའི་ཞབས་ཏེ་བྷདྲ་པཱད་)འདིས་བླ་མ་ལ་བར་ཆད
བྱེད་པའི་མཁའ་འགྲོ་མ་བཱ་ཧུ་རཱི་ཞེས་པ་དེ་ཞིང་ཐམས་ཅད་དུ་མངོན་ཤེས་

88 བཀའ་བབས་བདུན་ལྡན།
ཀྱིས་བཙལ་ཡང་རེ་ཞིག་མ་རྙེད། ཕྱི་ཞིག་ན་དེ་ཝཱི་ཀོ་ཊ་ཉིད་ན་ཤིང་ཤིམ་པི་
ལའི་སྡོང་པོ་ཞིག་གི་ཁོག་ནང་ན་རྡུལ་གཅིག་ཏུ་བརྫུས་ནས་འདུག་པ་མཁྱེན་
ནས་དེའི་ཅོ་ཏོ་ནས་བཟུང་། ཤིང་སྡོང་གི་ནང་ནས་ཕྱིར་ཕྱུང་སྟེ་གྲུབ་པའི་
རལ་གྲིས་བསྣུན་ནས་ཚར་བཅད་དོ། །དེས་སློབ་དཔོན་ཏིལླི་པ་ལ་བཤད་
གསུང་། བོད་ན་སྔར་གྲགས་པ་ལ་གུ་ཧྥ་པས་ཨནྟ་རྒ་ལ་གདམས། དེས་ཏིལླི་པ
ལ་གདམས་པར་ར་འདོད།།
སྐབས་འདིར་མི་གསུང་ཡང་སྤྱིར་གྱི་དུས་བསྒྲིག་པ་དང་བརྒྱུད་པའི་
བབས་ལ་དེ་དངོས་འཐད་པར་སྣང་ངོ༌། །ཡང་སྤྱོད་པ་པས་དགེ་བའི་མགོན་
པོ་ལ་བཤད་དེ། དེ་ནི་རེ་ཞིག་བློན་པོའི་བྱ་བ་བྱེད་ཅིང་བསྒོམས་པས་མངོན་
ཤེས་ཅུང་ཟད་ཐོབ་སྟེ། རྒྱལ་པོའི་དྲུང་དུ་འདུག་པའི་ཚེ། རང་གི་ལྷ་ཁང་དུ་
ཞོའི་རྫིའུ་ཞིག་བཞག་པ་བྱི་ལས་ལྡགས་པ་མངོན་ཤེས་ཀྱིས་མཐོང་ནས་དེ་
སྐྱོད་པའི་བརྡ་བྱས་པ། རྒྱལ་པོས་ཅི་ཡིན་དྲིས་པ་ན། དྲང་པོར་སྨྲས་པས་
དངོས་གྲུབ་ཐོབ་པར་ཤེས་ཏེ་མཆོད་གནས་སུ་བཀུར། རིང་པོར་མི་ཐོགས་པར་
རྒྱལ་པོས་ཀྱང་མངོན་ཤེས་ལྔ་གྲུབ། བློན་པོ་ནི་རྣལ་འབྱོར་གྱི་དབང་ཕྱུག་ཆེན་
པོར་གྱུར་ཏོ། །དེས་ཀྱང་ཏིལླི་པ་ལ་བཤད་དོ།།
༈ སློབ་དཔོན་ཏིལླི་པ་ནི། ཤར་ཕྱོགས་ཙ་ཊི་གྷ་པོ་ཞེས་བྱ་བའི་གྲོང་
ཁྱེར་དུ་བྲམ་ཟེའི་རིགས་སུ་སྐྱེས་ཏེ། ཆེར་སྐྱེས་པ་ན་བྲམ་ཟེའི་ལུགས་ཀྱི་
བསྟན་བཅོས་ཐམས་ཅད་ཤེས་ཤིང་། ཡུལ་འགའ་ཞིག་ཏུ་སློང་མོ་ལ་ཕྱིན་
པའི་ཚེ། མཐར་གཙུག་ལག་ཁང་ཞིག་ན་དགེ་འདུན་རྣམས་སྤོང་བས་
གནས་པ་མཐོང་ནས་དེར་དད་དེ་རབ་ཏུ་བྱུང་། སྡེ་སྣོད་གསུམ་གྱི་ཚུལ་ཡང་
ཤེས། སྔར་སྨོས་པའི་སློབ་དཔོན་གཉིས་ལ་དཀྱིལ་འཁོར་དུ་དབང་བསྐུར་བ་
དང་། གདམས་པ་མཐའ་དག་མནོས་ནས་བསྒོམས་པས་རིང་པོར་མི་ཐོགས་

འོད་གསལ་གྱི་བཀའ་བབས། 89
པར་ཡེ་ཤེས་ཁྱད་པར་ཅན་སྐྱེས་ཏེ་གྲུབ་པའི་སྐྱེས་བུ་མཐའ་ཡས་པའི་ཞལ་
ཡང་མཐོང་། དེ་རྣམས་དང་གཏམ་འདྲི་ཞིང་རྗེས་སུ་གདམས་པ་ཡང་ཐོབ།
དཔལ་ཧེ་རུ་ཀ་དང་མཁའ་འགྲོ་མའི་ཚོགས་རྟག་ཏུ་ཞལ་མཐོང་བས། དེ་
རྣམས་ཀྱིས་བྱིན་གྱིས་བརླབས་པའི་རྐྱེན་གྱིས་ཀྱང་ཡེ་ཤེས་གོང་ནས་གོང་
དུ་འཕེལ་བར་གྱུར་ཏེ། ཞིང་གི་རྣལ་འབྱོར་མ་ཏིལ་རྡུང་མཁན་གྱི་བུ་མོ་
ཞིག་དང་ལྷན་ཅིག་ཏུ་སྤྱོད་པས་དགེ་འདུན་རྣམས་ཀྱིས་གནས་གཞི་ནས་
བསྐྲད། གྲོང་ཁྱེར་དུ་ཏིལ་རྡུང་གི་བྱ་བ་མཛད་པ་ལ། སྔར་བྲམ་ཟེ་པཎྜི་ཏ་
དགེ་སློང་དུ་གྱུར་པ་ཡིན་པས་རྙེད་བཀུར་ཆེན་པོ་ཡོད་པ་ཡང་ཉམས་ཏེ།
ཏིལ་རྡུང་མའི་བདག་པོར་གྱུར་པས་ཏིལླི་པ་སྟེ་ཏིལ་རྡུང་མཁན་ཞེས་མིང་
ཡང་འགྱུར་རོ།།
དེ་ནས་ཞིང་སྣ་ཚོགས་སུ་སྤྱོད་ཅིང་གནས་པས། ཨོ་རྒྱན་ལ་སོགས་པའི་
ཡུལ་རྣམས་སུ་མཁའ་འགྲོ་མ་རྣམས་ཀྱི་གདམས་པ་ཐམས་ཅད་ཐོབ། དེས་ན་
ཏིལ་བརྡུང་བའི་བྱ་བ་མཛད་པས་ཏིལ་ལ་མར་ཁུ་འབྱུང་བ་བཞིན། བླ་མའི་
མན་ངག་གིས་ལུས་ལ་༼༦༡༣༽གནད་དུ་བསྣུན་པས་ལྷན་ཅིག་སྐྱེས་པའི་ཡེ་
ཤེས་འབྱུང་བར་མཁྱེན་པ་སོགས་བྱ་བ་ཐམས་ཅད་ཀྱིས་ཀྱང་རང་ལ་ངོ་སྤྲད་
པར་སོང་སྟེ་མཆོག་གི་དངོས་གྲུབ་ཐོབ། ཕྱོགས་བཅུའི་སངས་རྒྱས་ཐམས་
ཅད་ཀྱི་ཞལ་ཡང་ཅིག་ཅར་མཐོང་ངོ༌། །དེར་རང་གི་རྟོགས་པ་དེ་གཞན་ལ་
སྟོན་པར་བཞེད་ནས། དུས་གཞན་ཞིག་ན་གྲོང་ཁྱེར་གྱི་ཚོང་འདུས་རྣམས་སུ་
རྟོགས་པ་གླུར་བླངས་པས་སྐྱེ་བོ་ཐམས་ཅད་ཐེ་ཚོམ་དུ་གྱུར། ལན་ཅིག་བྷང་
ག་ལའི་གྲོང་ཁྱེར་ཅིག་ཏུ་སྐྱེ་བོ་བརྒྱ་སྟོང་དུ་མ་སློབ་དཔོན་ལ་བལྟར་འོངས་
པ་ལ། སློབ་དཔོན་རིག་མ་དང་ལྷན་ཅིག་མི་གང་ཙམ་གྱི་ནམ་མཁའ་ལ་ཏིལ་
རྡུང་བཞིན་འདུག་གོ །མི་རེས་དྲི་བ་རེ་བྱས་པ་ལ། ལན་དུ་རྟོགས་པའི་གླུ་རེ་

90 བཀའ་བབས་བདུན་ལྡན།
བླངས་པས། དེར་འཚོགས་པའི་སྐྱེ་བོ་ཕལ་ཆེར་གྱིས་ཀྱང་དོན་རྟོགས་ནས་
དངོས་གྲུབ་ཐོབ་པ་ཡིན་སྐད།།
དེར་གྲུབ་ཐོབ་ཏིལླི་པ་ཞེས་གྲགས་ཤིང་། ཡུན་རིང་པོར་འགྲོ་དོན་མཛད་
ནས་སྐུ་ལུས་མ་སྤངས་པར་མཁའ་སྤྱོད་དུ་བཞུགས་པ་ཡིན་ནོ། །དེའི་སློབ་མ་
ནི་རོལ་པའི་རྡོ་རྗེ་དང་། ནཱ་རོ་པ་གཉིས་ཡིན། སྔ་མའི་གཏམ་རྒྱུད་འདིར་མི་
གསུང་སྟེ་མི་ཏྲ་ཛོ་གིའི་སྐོར་ན་འདུག་པ་དེ་ཡིན་པར་མངོན། མར་དོ་དང་།
པུ་རངས་ལོ་ཆུང་གི་ལུགས་ཀྱི་བདེ་མཆོག་གི་ལོ་རྒྱུས་དང་། དཔྱལ་པའི་
དགེས་རྡོར་ལོ་རྒྱུས་ན་གོ་ཏ་མ་ཤི་ཁྱུ་ཡང་སློབ་མ་མཆོག་ཏུ་བཤད་དོ།།
༈ ནཱ་རོ་པ་ནི་ཁ་ཆེའི་ཡུལ་དུ་བྲམ་ཟེའི་རིགས་སུ་འཁྲུངས། ཆུང་ངུ་
ནས་མུ་སྟེགས་ཀྱི་པཎྜི་ཏར་གྱུར་པ་ལ། དེར་མུ་སྟེགས་པའི་གསང་སྔགས་
པ་བྱས་ནས་བྲམ་ཟེའི་རིགས་ཀྱི་སྤྱོད་པ་བོར། ཨ་བ་དྷུ་ཏི་བྱས་སོ། ། ལན་
ཅིག་ཆང་འཚོང་མ་ཞིག་གི་ནང་དུ་ཕྱིན་པས། དེ་ནས་སངས་རྒྱས་པའི་པཎ་
ཆུང་ཞིག་ཡོད་པ། ནཱ་རོ་པའི་ཟིལ་མ་བཟོད་པར་བྲོས་སོང་བ། དེའི་ཤུལ་དུ་
མདོའི་དཔེ་ཞིག་ལུས་འདུག་པ་གཟིགས་པས་ཆོས་ལ་ཤིན་ཏུ་མོས་ཏེ་ཡུལ་
དབུས་སུ་སོང་ནས། སངས་རྒྱས་ཀྱི་བསྟན་པ་ལ་རབ་ཏུ་བྱུང་སྟེ་པཎྜི་ཏ་ཆེས་
ཆེན་པོར་གྱུར་པ་ན། ནཱ་ལནྡཱ་དང་། བི་ཀྲ་མ་ཤཱི་ལའི་བྱང་སྒོ་སྲུང་བར་མཛད།
དེར་མུ་སྟེགས་རྣམས་ཚར་བཅད་ཀྱི་ཉན་བཤད་རྒྱ་ཆེར་མཛད་པ་ལས།
རང་སེམས་བ་འཇོ་བའི་ཡུན་ཙམ་ཡང་མི་གནས་པར་འདུག་ནས་མཚན་རེ་
བཞིན་འཁོར་ལོ་བདེ་མཆོག་རྟག་ཏུ་བསྒོམས་པས་མཁའ་འགྲོ་མ་མང་པོས་
ཞལ་བསྟན་ཏེ། ཤར་ཕྱོགས་ན་སློབ་དཔོན་ཏིལླི་པ་ཞེས་བྱ་བ་ཡོད་པས་དེའི་
དྲུང་དུ་སོངས་ཤིག །དངོས་གྲུབ་ཐོབ་པར་འགྱུར་རོ་ཞེས་བསྐུལ། ཤར་ཕྱོགས་
སུ་སོང་ནས་ཕྱོགས་ཐམས་ཅད་དུ་ཏིལླི་པ་བཙལ་བས་མ་རྙེད། ལན་ཅིག་

འོད་གསལ་གྱི་བཀའ་བབས། 91
གཙུག་ལག་ཁང་ཞིག་ན་དགེ་འདུན་རྣམས་ཟས་ལ་འདུས་ཏེ་སྒོ་ནང་ནས་
བསྡམས།།
ནཱ་རོ་པ་རུང་ཁང་ན་ཡོད་ཙ་ན། མི་སྔོན་པོ་བཙོག་བཙོག་འདྲ་བ་ཞིག་
བྱུང་ནས་ཉ་གསོན་པོ་མང་པོ་མེ་མདག་ལ་བསྲེག་གིན་འདུག་ནས། དེར་ནཱ་
རོ་པས་བཟློག་ཀྱང་མ་ཐུབ། དེ་རྗེས་དགེ་འདུན་རྣམས་བྱུང་ནས་གཤེ་བ་ལ།
དེ་ན་རེ། ཁྱེད་རྣམས་མི་དགའ་ན་སླར་ཡང་ཆུ་ལ་བཏང་བས་ཆོག་གསུང་
སྟེ༑ ཉ་མེས་ཚོས་པ་རྣམས་ཆུ་ལ་ཕོ་བས་འོང་ཞིང་སོང་སྐད། ནཱ་རོ་པས་དེ་
གྲུབ་ཐོབ་ཡིན་པར་ཤེས་ནས་ཕྱི་བཞིན་སོང་སྟེ་ཞབས་ལ་ཕྱག་བྱས་གསོལ་བ་
བཏབ་པས། ཁྲོ་ཞིང་བརྡེག་པ་ལས་ཚིག་རྣལ་མ་ཙམ་ཡང་མི་གསུང་། ཏིལླི་པ་
ཡིན་ནམ་སྙམ་པའི་ཚེ་ཡིན་ཡིན་གསུང་། མིན་ནམ་སྙམ་པའི་ཚེ་མིན་མིན་
གསུང་། དེར་གཞན་སེམས་མཁྱེན་པ་དང་ཏིལླི་པ་ཡིན་པ་ཤེས། ཡང་རེས་
འགའ་རྣལ་འབྱོར་པའི་སྤྱོད་པ་ལྟར་སྟོན།རེས་འགའ་སྨྱོན་པར་བརྫུ་ཡིན་སྣང་།
དེར་ཡང་ནཱ་རོ་པ་ལ་རྣམ་རྟོག་སྐྱེས། ལན་ཅིག་གྲོང་ཁྱེར་ན་བག་མ་ལེན་པའི་
ས་ཤིག་ནས་ཚོད་མ་མང་པོ་བླངས་ཏེ་སློབ་དཔོན་ལ་དྲངས་༼༦༡༥༽ པ་ན།
སློབ་དཔོན་དེ་ལ་ཞེན་ཞེན་ལྟར་མཛད་ཅིང་འདུག་པས། བླ་མ་འདི་ལམ་ཉེས་
སོ་སྙམ་སྟེ་སླར་ཡང་སྔར་གྱི་སར་སོང་།།
དེ་ཡང་རྒྱ་གར་ན་ཉི་མ་གཅིག་ལ་མགྲོན་དུ་ལན་གཉིས་བསྐུ་བའི་སྲོལ་
མེད་པས། ཚོད་མའི་སྣོད་བརྐུས་ཏེ་ཁྱེར་འོངས་པ་མི་རྣམས་ཀྱིས་དེད་པས།
དབྱུག་པ་དང་རྡོ་མང་པོ་ལུས་ལ་ཕོག་ཀྱང་སྣོད་མ་ཤོར་བར་ཚོད་མ་རྣམས་
བླ་མ་ལ་དྲངས། ཡང་ལན་ཅིག་སྲིན་བུ་ཛ་ལུ་ཀ་སྟེ་པད་པ་མང་པོ་ཡོད་པའི་
ཆུ་ཁ་ཞེང་ཆུང་ངུ་ཞིག་གི་འགྲམ་ན་བླ་མ་ཕར་ཙམ་ཚུར་ཙམ་མཛད། དེར་ནཱ་
རོ་པས། བདག་ཆུའི་དབུས་སུ་ཞུགས་ནས་ཟམ་པ་བགྱིའམ་ཞུས་པས། རུང་

92 བཀའ་བབས་བདུན་ལྡན།
གསུང་། དེ་ལྟར་བྱས་པས་ནཱ་རོ་པའི་མགོ་བོར་ཞབས་བཞག་ནས་མཆོངས་ཏེ་
ཕར་བྱོན། ད་མྱུར་དུ་ལྡོག་འོང་བས་དེ་ཁར་སྡོད་ཅིག་གསུང་། བླ་མ་ཡུན་རིང་
བར་མ་བྱུང་། ཚུར་ལམ་ཡང་བླ་མས་སྔ་མ་བཞིན་བྱོན། དེར་སྲིན་བུ་པད་པས་
ལུས་ཀྱི་ཁྲག་ཐམས་ཅད་འཇིབས་ཏེ་འཆི་བ་ལ་ཐུག་པར་སོང་།།
ཡང་རིམ་གྱིས་གསོས་ནས་བླ་མའི་ཕྱི་བཞིན་སོང་བ་ན། ལམ་དུ་རྒྱལ་པོའི་
བུ་མོ་འདོ་ལི་ལ་བཏེག་ནས་བྱུང་བ་དང་འཛོམ་པས། ཏིལླི་པ་ན་རེ། རྒྱལ་པོའི་
བུ་མོ་འདི་ཕྱོགས་ཤིག་གསུང་། ནཱ་རོ་པས་བྲམ་ཟེར་བརྫུས་ཏེ་ཤིས་པ་བརྗོད་པ་
ལྟར་བྱས་ནས། བུ་མོའི་མགོ་བོར་མེ་ཏོག་བཞག་སྟེ་སྟོབས་ཀྱིས་ཁྲིད་ནས་བྲོས་
པས། གཡོག་རྣམས་ཀྱིས་ནཱ་རོ་པ་བརྡུངས་ཏེ་ལྡང་མི་ཐུབ་པར་ས་ལ་རོ་བཞིན་
སོང་། དེ་སློབ་དཔོན་གྱི་ཐབས་ཀྱིས་གསོས་ནས། ཡང་ལམ་དུ་སོང་བ་ལས། བློན་
པོའི་ཆུང་མ་འགྲོ་བ་དང་། བག་མ་ཞིག་འགྲོ་ཡིན་འདུག་པ་ལ་ཡང་སྔ་མ་ལྟར་
གསུངས་ནས་གསོས་པའི་བར་གོང་བཞིན། དེར་བླ་མ་བུད་མེད་བཞེད་པར་
འདུག་སྙམ་སྟེ། རིགས་མཐོ་བའི་བུ་མོ་ཞིག་ཕ་མ་ལ་རིན་བྱིན་ཏེ་ནཱ་རོ་པ་རང་
གིས་བླངས་ནས་ནང་པར་བླ་མ་ལ་འབུལ་སྙམ་སྟེ། དེ་ནུབ་རང་གིས་བསྟེན་པས་
ནང་པར་བླ་མས་ནཱ་རོ་པའི་རྟགས་རྡོའི་བར་དུ་བཅེར། དེར་ཉིན་ཞག་མང་པོར་
ཤིན་ཏུ་ན་བར་གྱུར་པ་ན་བླ་མས་སྔགས་བཏབ་པས་གསོས། དེར་བུད་མེད་དེ་
སློབ་དཔོན་ལ་ཕུལ་བ་ལས། ལན་ཅིག་བུ་མོ་དེ་ནཱ་རོ་པ་ལ་བལྟ་རྒོད་བྱེད་པ་ལ།
བླ་མས་ཁྱོད་ང་ལ་མི་དགའ་བར་འདི་ལ་དགའ་བ་ཞེས་དེ་དང་ནཱ་རོ་པ་གཉིས་
ཅར་བརྡུངས་སོ། །དེ་དག་ཀྱང་ནཱ་རོ་པའི་དད་པ་བརྟན་མི་བརྟན་བརྟགས་པ་
ཡིན་པ་ལས་ནཱ་རོ་པ་མ་དད་པ་མ་སྐྱེས་པར་མ་ཟད་དད་པ་ཕྱིར་ཞིང་འཕེལ་ལོ།།
ཡང་ལན་ཅིག་དཔོན་སློབ་གཉིས་ཁང་བཟང་གི་རྩེ་མོ་ཞིག་ན་ཡོད་པ་
ལ༑ འདི་ན་མར་མཆོངས་ནུས་པ་གཅིག་བྱུང་ན་ང་དགའ་སྟེ་གསུང་བ་ལ། བླ་

འོད་གསལ་གྱི་བཀའ་བབས། 93
མའི་ཐབས་ཀྱིས་མྱུར་དུ་གསོས་འོང་སྙམ་སྟེ། ནཱ་རོ་པས་མཆོངས་པས་ཡན་
ལག་རྣམས་ཆག །དེར་བླ་མ་ཉིན་ཞག་མང་པོར་བྱོན་མ་བྱུང་། ད་ཡོངས་འཆི་
བ་ལས་འོས་མེད་སྙམ་པ་ལ། བླ་མ་བྱོན་ཏེ་སྔགས་བཏབ་པས་གསོས། དེ་ལྟར་
ལོ་བཅུ་གཉིས་སུ་དཀའ་བ་དཔག་ཏུ་མེད་པས་བླ་མ་བསྟེན་ཀྱང་ཐ་ན་ཚིག་
ལེགས་པ་ཞིག་ཀྱང་མ་གསུངས་སྐད། དེ་ནས་ལན་ཅིག་ཐང་སྟོང་པ་ཞིག་ཏུ་
ད་ངས་གདམས་ངག་བསྟན་གྱི་མཎྜལ་ཕུལ་གསུང་། འདི་ན་ཆུ་དང་མེ་ཏོག་
མི་འདུག་ཞུས་པས། ཁྱོད་ཀྱི་ལུས་ལ་ཁྲག་དང་སོར་མོ་ཡང་མེད་དམ་གསུང་།
ཁྲག་གཏར་ཏེ་ཁྲག་གིས་ཆག་ཆག་བཏབ། སོར་མོ་རྣམས་བཅད་དེ་ཚོམ་བུར་
བཀོད།།
དེར་ཏིལླི་པས། ནཱ་རོ་པའི་སོར་མོ་རྣམས་བསྡུས་ནས། འཇིམ་པ་དང་
མཆིལ་ལྷམ་ནཱ་རོ་པའི་གདོང་ལ་བརྒྱབས་པས་ཡུག་ཅིག་དྲན་མེད་དུ་སོང་།
སངས་ཙ་ན་ཆོས་ཐམས་ཅད་ཀྱི་དེ་ཁོ་ན་ཉིད་མངོན་སུམ་དུ་མཐོང་། སོར་
མོའང་གསོས་སོ། །སླར་ཡང་གདམས་པ་དང་རྗེས་སུ་གདམས་པ་མཐའ་དག་
སྩལ། དེར་ནཱ་རོ་པ་རྣལ་འབྱོར་གྱི་དབང་ཕྱུག་ཏུ་༼༦༡༧༽གྱུར་པ་ལ། ཏིལླི་པ་
ན་རེ། ད་ཁྱོད་རྩོད་པ་མ་བྱེད། སློབ་མ་མ་བསྟེན། བཤད་པ་མ་བྱེད། དེ་ལྟར་ན་
མྱུར་དུ་མཆོག་ཐོབ་པར་འགྱུར་གསུང་། དེ་ནས་ཕུལླ་ཧ་རིར་སྤྲོས་མེད་ཀྱི་ཏིང་
ངེ་འཛིན་ལ་གནས་པའི་ཚེ་ལན་ཅིག་མུ་སྟེགས་དང་རྩོད་པ་བྱེད་དགོས་བྱུང་
སྟེ༑ དེ་ཡང་དགེ་འདུན་གྱི་སྡེ་ཅིག་ཏུ་མུ་སྟེགས་ཀྱི་རྒོལ་བ་མཁས་པོ་ཞིག་རྩོད་
པར་བྱུང་། དེ་དང་རྩོད་ནུས་པ་མ་བྱུང་བའི་སྐབས་རྒན་མོ་ཞིག་ན་རེ། དཔལ་
སྙན་གྲགས་བཟང་པོ་གམ་ཡོ་ན་འདུག་པ་ལ་ཟེར་བ་དགེ་འདུན་རྣམས་ཀྱིས་
བཙལ་བས་རྙེད། རྩོད་པར་ཞུས་པས་སངས་རྒྱས་པའི་བསྟན་པ་ལ་ཕན་པར་
དགོངས་ནས། དེའི་ནང་པར་རྩོད་པ་མཛད་ཙ་ན་རྩོད་པ་ཅུང་ཟད་ཕམ་པས།

94 བཀའ་བབས་བདུན་ལྡན།
ང་ལྟ་བུའི་སྨྲ་བའི་དབང་ཕྱུག་ཅི་ཕྱིར་ཕམ་སྙམ་བསམས་པས། བླ་མའི་བཀའ་
དྲན་ཏེ། བླ་མ་ལ་གསོལ་བ་བཏབ་པས་དེ་མ་ཐག་རྩོད་པ་ཡང་རྒྱལ།།
ཏིལླི་པ་མི་ཐོད་ཁྲག་འཛག་པ་ཐོགས་ནས་འཇིགས་འཇིགས་འདྲ་བ་
སྤྲང་པོའི་རྣམ་པར་མངོན་སུམ་དུ་བྱོན། ནཱ་རོ་པས་ཞབས་ལ་ཕྱག་བྱས། མུ་
སྟེགས་ན་རེ། ཁྱོད་སངས་རྒྱས་པ་སྙིང་རྗེ་ཅན་ཡིན་ཟེར་ཡང་། སྙིང་རྗེ་མེད་
པའི་སྲིན་པོ་འདི་ལ་ཕྱག་འཚལ་བ་རང་གིས་ཁྱོད་ཕམ་པ་ཡིན་བྱས་པས། ཏིལླི་
པས་མུ་སྟེགས་པའི་ལྷ་ཁང་ལ་སྡིགས་མཛུབ་མཛད་དེ། ཕམ་མོ་ཕམ་མོ་ཞེས་
བྲོ་བརྡུངས་པས་ལྷ་ཁང་ཞིག་སྟེ། དེར་རྩོད་པ་དང་ནུས་པ་གཉིས་ཀ་སངས་
རྒྱས་པ་རྒྱལ་ལོ། ། བླ་མའི་བཀའ་ཅུང་ཟད་བཅག་པ་དེས་སྐུ་ཚེ་དེ་ལ་མཆོག་གི་
དངོས་གྲུབ་མ་ཐོབ། སྐུ་ལུས་བོར་མ་ཐག་ཏུ་སངས་རྒྱས་པ་ཡིན་གསུང་། སློབ་
དཔོན་འདི་ནི་ཕལ་ཆེར་ཕུལླ་ཧ་རི་ཉིད་དུ་བཞུགས། སྐབས་སྐབས་སུ་ཡུལ་
སྣ་ཚོགས་སུ་རྒྱུ་ཞིང་དབང་བསྐུར་བ་དང་། རྒྱུད་དང་གདམས་ངག་གསུང་བ་
དང་། མུ་སྟེགས་ཅན་རྩོད་པས་ཚད་གཅོད་པ་ལ་སོགས་པ་མཁས་པའི་བྱ་བ་
མང་པོའང་མཛད། གཙོ་བོར་ལས་ཆེན་བཅུ་གཉིས་ཐོགས་མེད་དུ་གྲུབ་པའི་
སྒོ་ནས་སེམས་ཅན་གྱི་དོན་མཛད། ཡི་དམ་གྱི་ལྷ་ཐམས་ཅད་ཀྱི་ཞལ་རྟག་ཏུ་
གཟིགས་པ། ཐུན་མོང་གི་དངོས་གྲུབ་ཉམས་འོག་ཏུ་ཆུད་པའི་སྒྲུབ་པ་པོ་ཆེན་
པོ་ཡིན་ནོ།།
སློབ་དཔོན་འདིའི་སློབ་མ་ནི། རྩོད་དུས་ཀྱི་ཐམས་ཅད་མཁྱེན་པ་ཤཱནྟི་
པ་ལ་སོགས་པ་སྒོ་སྲུང་གི་པཎྜི་ཏ་དང་། ཇོ་བོ་རྗེ་ཨ་ཏི་ཤ་ལ་སོགས་པ་བསྟན་
པའི་མངའ་བདག་མང་པོ་ཡོད། ཐུན་མོང་མ་ཡིན་པའི་སློབ་མའང་། བཤད་
རྒྱུད་འཛིན་པ་ལ་ཕ་རྒྱུད་ལ་མཁས་པ་བཞི། མ་རྒྱུད་ལ་མཁས་པ་བཞི་སྟེ་
བརྒྱད་དོ། །དང་པོ་བཞི་ནི། ནག་པོ་འཇིགས་མེད་རྡོ་རྗེ། པི་ཊོ་ཧ་དུ། ཛ་ཡཱ་ཀ་

འོད་གསལ་གྱི་བཀའ་བབས། 95
ར༔ ཁ་ཆེ་ཨཱ་ཀ་ར་སིདྡྷིའོ། །ཕྱི་མ་བཞི་ནི། མ་ན་ཀ་ཤྲཱི། དྷརྨ་མ་ཏི། ཕོ་ཏིང་པ་
ཆེཆེན་པོ། པྲཛྙཱ་རཀྟི་ཏའོ། །དེ་རྣམས་ཀྱང་ནུས་པ་ལ་མངའ་བརྙེས་པ་ཤ་སྟག་
གོ སྣཡང་ཁ་ཅིག་པི་ཊུ་ཧ་དུ། དྷརྨ་མ་ཏི་དང་གཅིག །སྔ་མ་བཞི་ལ་ཛྷཱ་ན་གབྷ་
བགྲོང་ཟེར། གྲུབ་པ་བརྙེས་པའི་སློབ་མ་བཞི་ནི། དཔལ་མཆོག་ཌི་བི་པ། རི་རི་
པ༑ ཀནྡྷ་པ། ཀ་སོ་རི་པ་སྟེ་
་ཐམས་ཅད་ཀྱང་དངོས་གྲུབ་ཐོབ་པའོ། །སློབ་མ་
བཞི་གསུམ་བཅུ་གཉིས་འདི་བོད་ན་སྔར་གྲགས་པ་ལྟར་བཀོད་པ་ཡིན་ནོ།།
༈ དཔལ་མཆོག་པ་རམ་ཌེ་བི་པ་ནི། དང་པོ་རྒྱལ་པོའི་བ་གླང་མང་
པོའི་རྫི་བོ་ཡིན་ཏེ་ཀློག་ཀྱང་མི་ཤེས་པ་ཡིན་པ་ལ། ནཱ་རོ་པ་དགོན་པ་ཞིག་ན་
བཞུགས་པ་ལ་མོས་པ་སྐྱེས་ནས་ཡང་ནས་ཡང་དུ་འོ་མ་དང་མར་དྲངས་སོ།།
དེ་ནས་སློབ་དཔོན་ནཱ་རོ་པས་སེམས་བསྐྱེད་པ་ཞིག་ཀྱང་བསླབས། དགེས་
པ་རྡོ་རྗེའི་དཀྱིལ་འཁོར་དུ་དབང་བསྐུར་ནས་སྒོམ་ཐབས་ཤིག་ཀྱང་བསླབས།
དེས་ཀྱང་སྒོམ་བཞིན་ཡོད་༼༦༡༩༽པའི་ཚེ། ལན་ཅིག་ཆུས་ཁྱེར་བས་ཉ་ཞིག་
གིས་མིད། ཉའི་ཁོག་ནང་དུ་ཧེ་རུ་ཀའི་དཀྱིལ་འཁོར་ཞལ་མཐོང་སྟེ་གནོད་པ་
མེད་པར་ཕྱིར་ཕྱུང་།།
དེ་ནས་སློབ་དཔོན་གྱི་དྲུང་དུ་ཀུན་སྤངས་ཀྱི་སྤྱོད་པ་བྱས་ཏེ་རྩེ་གཅིག་
ཏུ་བསྒོམས་པས་མཆོག་གི་དངོས་གྲུབ་ཉམས་འོག་ཏུ་ཆུད་དེ་ཆོས་ཐམས་ཅད་
དང་། ཁྱད་པར་རྡོ་རྗེ་ཐེག་པ་ཐམས་ཅད་ལ་བློ་གྲོས་ཀྱི་སྣང་བ་རྒྱས། སློབ་མ་
མང་པོ་ལ་ཡང་བཤད་པས་དངོས་གྲུབ་ཐོབ་པ་བྱུང་། དེར་བསྟན་བཅོས་མང་
པོ་རྩོམ་དགོས་པ་བྱུང་ནས་ཡི་གེ་སླར་བསླབས་པས། མུ་སྟེགས་དང་། ནང་
པའི་པཎྜི་ཏ་ཐམས་ཅད་ཅོ་འདྲི་བ་ཆོས་ཀྱི་གཏམ་གྱིས་ཚར་བཅད། ཕྱོགས་
ཐམས་ཅད་དུ་སྙན་པའི་གྲགས་པས་ཁྱབ། ཨ་ཏི་ཤའི་ཡང་བླ་མ་ཡིན། བོད་

96 བཀའ་བབས་བདུན་ལྡན།
རྣམས་ཇོ་བོས་དངོས་སུ་མ་མཇལ་ཟེར་ཡང་། མི་གཡོ་བ་དོན་དམ་པ་སྒྲུབ་
པ་ཞེས་པ་ཇོ་བོས་མཛད་པར་ཡང་ཌོམྦི་པ་ལ་དངོས་སུ་གསན་པར་བཤད་
ཅིང་། དེས་མཛད་པའི་བསྟན་བཅོས་དེ་ཉིད་བཞི་པ་ལ་ཇོ་བོས་མཛད་པའི་
འགྲེལ་པ་ཡང་སྣང་བ་དེར་ཡང་ཆོས་དེ་དག་དངོས་སུ་ཐོབ་པའི་ཚིག་སྣང་བ་
དང་། རྒྱ་གར་མཁས་པ་རྣམས་མཇལ་བར་མཛད་ཀྱིན་འདུག །འགྲེལ་པ་དེའི་
གླེགས་བམ་གྱི་རྒྱ་དཔེ་ཡང་སློབ་དཔོན་ནི་ཏྲཱ་ཎ་ཤྲཱི འི་ཕྱག་ན་འདུག་པ་ཁོ་
བོས་ཀྱང་མཐོང་ངོ༌། །སློབ་དཔོན་ཌོམྦི་ཆུང་བ་དེ་ལ་ཀུ་ས་ལི་བྷ་དྲ་ཆུང་བས་
ཞུས་པ་ཡིན་ནོ།།
༈ སློབ་དཔོན་ཀུ་ས་ལི་བྷ་དྲ་དེ་ནི་རྒྱ་གར་ནུབ་ཕྱོགས་མེ་བར་ཞེས་བྱ་
བར་འཁྲུངས། ཆུང་ངུ་ནས་རིག་པའི་གནས་མང་པོ་མཁྱེན། མུ་སྟེགས་ཀྱི་བླ་
མ་ཆེན་པོ་ཅིག་ལ་རབ་ཏུ་བྱུང་བར་ཞུས་པས་དེས་མ་ཁྲིད། འོ་ན་མུ་སྟེགས་
འདི་རྣམས་ཐམས་ཅད་སུན་ཕྱུང་དགོས་སྙམ་ནས་དཔལ་རྡོ་རྗེ་གདན་པའི་
དྲུང་དུ་རབ་ཏུ་བྱུང༌། སྡེ་སྣོད་ཐམས་ཅད་ལ་ཤིན་ཏུ་མཁས་པར་སྦྱངས། སླར་
ཀཱ་མ་རཱུའི་ཡུལ་དུ་བྲམ་ཟེར་བརྫུས་ཏེ་ཕྱིན་ནས་མུ་སྟེགས་ཀྱི་པཎྜི་ཏ་དང་བྲམ་
ཟེ་དྲུག་ཙམ་ལ་མུ་སྟེགས་ཀྱི་གྲུབ་མཐའ་ཐམས་ཅད་མཁས་པར་བསླབས། ཀཱ་
མ་རཱུ འི་ཡུལ་གྱི་སྒྱུ་མ་དང་། བི་ཛོ་གི་རི་པའི་ལུགས་ཀྱི་སྔགས་མང་པོ་དང་།
མཁའ་འགྲོ་མའི་ངན་སྔགས་མང་པོ་དང་། ཉུང་ང་རིའི་སྔགས་ཀྱི་རིགས་མང་
པོ་བསླབས་ཤིང་གྲུབ་པར་བྱས། སྔར་གྱི་ནུབ་ཕྱོགས་ན་ཡོད་པའི་མུ་སྟེགས་
ཀྱི་པཎྜི་ཏ་རྣམས་ཀྱི་རྩ་རུ་སོང་། རྒྱལ་པོ་ཀཎ་ཞེས་བྱ་བ་གཅིག་ཡོད་པས་
དཔང་པོར་བཞག །སངས་རྒྱས་པའི་རྣལ་འབྱོར་པ་དང་པཎྜི་ཏ་ནི་ཉིས་སྟོང་
ཙམ་འདུས། མུ་སྟེགས་ནི་བརྒྱད་སྟོང་ཙམ་འདུས་ནས་རྩོད་པ་བྱས་པས། སློབ་
དཔོན་རིག་པ་བཟང་ཞིང་མུ་སྟེགས་ཀྱི་རྒྱུས་ཡོད་པས་རེ་རེ་བཞིན་དུ་ཐམས་

འོད་གསལ་གྱི་བཀའ་བབས། 97
ཅད་སུན་ཕྱུང་། དེར་ཆོ་འཕྲུལ་འགྲན་པར་བྱས་པས། མུ་སྟེགས་པའི་རྣལ་
འབྱོར་པ་ཞིག་གིས་ནམ་མཁའི་སྐར་མ་གཉིས་ས་ལ་ཕབ་པ་ལྟར་སྣང་བ་ན།
མི་མགོའི་གཟུགས་ཅན་ཁང་པ་ཙམ་ནག་པོ་གཉིས་འདུག་སྐད།།
དེ་ནི་སློབ་དཔོན་གྱིས་མིག་འཕྲུལ་ཡིན་པར་ཤེས་ནས་དེ་བཤིག་པའི་
སྔགས་བཟླས་པས། དེ་གཉིས་སོལ་བ་རྡོག་པོ་གཉིས་སུ་སོང་། མི་ཐམས་ཅད་
ཀྱིས་མིག་འཕྲུལ་དུ་གོ །མུ་སྟེགས་འགའ་རེས་ལུས་ལ་མེ་འབར་བ་སོགས་
སྟོན་པ་ལ། དེར་ཆུ་ཕབ་པས་མེ་མནལ་བ་སོགས་རེ་རེ་ནས་སུན་ཕྱུང་སྟེ་
ཐམས་ཅད་སྒྱུ་མས་སྒྱུ་མ་བཅོམ་པ་ཡིན་གསུང་། མཐར་མུ་སྟེགས་ཀྱི་གཙོ་བོ་
བཞི་སློབ་དཔོན་གྱིས་སྔགས་བཏབ་པས་བྱི་ལར་སོང་། བྱུང་ང་རིའི་སྔགས་
ཀྱིས་དེར་ཚོགས་པའི་མུ་སྟེགས་ཐམས་ཅད་ཀྱི་ཁྱིམ་གྱི་ཡོ་བྱད་ཐམས་ཅད་ས་
རྡོར་བཏང་། དེར་མུ་སྟེགས་རྣམས་ཕམ་སྟེ་རེ་ཞིག་ཡུལ་དེར་སངས་རྒྱས་པ་
ཤིན་ཏུ་དར་བར་བྱུང་། ད་ལྟར་ཡང་མང་བར་ཡོད་གསུང་། དེར་སློབ་དཔོན་
གྱིས་བསམས་པ། ངའི་འདི་ཀུན་རྫུ་༼༦༢༡༽ འཕྲུལ་ནི་མ་ཡིན། རིག་སྔགས་
སྣ་ཚོགས་ཀྱིས་མི་རྣམས་ཀྱི་མགོ་བསྐོར་བ་ཡིན་པས་ཉེས་པ་ཆེ་ཞིང་། སྔོན་
ཆད་ཐོས་བསམ་ཐམས་ཅད་ཆགས་སྡང་གི་དབང་དུ་གྱུར་པས་ད་ནི་ཀུན་
སྤངས་བྱའོ་སྙམ་ནས་ཙརྱ་པའི་རྣལ་འབྱོར་པ་བྱས། ཐུགས་དམ་མཛད་ཀྱིན་
ཡོད་པ་ལས་སློབ་དཔོན་དཔལ་མཆོག་ཌོམྦི་པ་དང་མཇལ། བདེ་དགེས་ཀྱི་
དཀྱིལ་འཁོར་དུ་དབང་བསྐུར་བ་ཞུས་ནས་གདམས་ངག་ཐམས་ཅད་ཀྱང་
ཐོབ་པར་བྱས།།
དེ་བཞིན་དུ་གོང་དུ་བརྒྱུད་པ་སོ་སོའི་ སྐབས་སུ་སྨོས་པའི་བླ་མ་
ཐམས་ཅད་ཀྱི་དྲུང་དུ་སོང་སྟེ་སྔ་མ་བཞིན་དུ་བླ་མ་ཐམས་ཅད་མཉེས་ཤིང་།
གདམས་ངག་ཀྱང་ཐོབ། ཡུན་རིང་དུ་བསྒོམས་པས་གྲུབ་ཆེན་ནག་པོ་སྤྱོད་

98 བཀའ་བབས་བདུན་ལྡན།
པ་དང་། བིརཱུ་པ་དང་། བྱཱ་ད་ལི་པ་ལ་སོགས་པ་སྔོན་བྱོན་གྱི་གྲུབ་ཆེན་མང་
པོ་དང་ཡང་མཇལ་ཏེ། དེ་རྣམས་ཀྱིས་ཀྱང་གདམས་པ་རེ་ཡང་གནང་། ཁོང་
ཉིད་ཀྱིས་ལོ་བཅུ་གཉིས་སུ་ཤར་ཕྱོགས་ས་ར་བྷང་གའི་ནགས་ཚལ་དུ་འདུག་
སྟེ་ཁ་ཟས་ཀྱི་འཁྲི་བ་བཅད་ནས་ཆུ་ཁོ་ན་གསོལ་ཞིང་བསྒྲུབས་པས་རྟོགས་པ་
ནམ་མཁའ་དང་མཉམ་པ་སྐྱེས། གཡང་ས་ལ་བྱ་བཞིན་དུ་བཞུད་པ་དང༌། ཟླ་
བ་ཙམ་གྱི་ལམ་ཆུ་ཚོད་གཅིག་གིས་བགྲོད་པ་དང་། གཅན་གཟན་གཏུམ་པོ་
རྣམས་ཀྱིས་བསྙེན་བཀུར་བྱེད་པ་དང་། འབྱུང་པོ་བྲན་དུ་འཁོལ་བ་དང་། ཡི་
དམ་གྱི་ལྷ་དུ་མའི་ཞལ་གཟིགས་པ་དང་། སེམས་ཅན་རྣམས་ཀྱི་བསམ་པ་ཤེས་
པས་དེ་དང་མཐུན་པར་ཆོས་སྟོན་པ་ཡིན་ནོ། །དུས་དེ་ཙམ་ན་རྒྱ་གར་ཙམ་ན་
ཡང་གདམས་ངག་ཆེ། གྲུབ་ཐོབ་པར་གྲགས།།
ལན་ཅིག་སློབ་དཔོན་ནག་པོ་སྤྱོད་པ་དང་དངོས་སུ་མཇལ་ནས། ཁྱོད་
སྤྲོས་བཅས་ཀྱི་སྤྱོད་པ་གྱིས། ངའི་རྗེས་སུ་འབྲང་བ་ཙརླ་པ་ཐམས་ཅད་ཀྱི་གཙོ་
བོར་འགྱུར། ངས་བྱིན་གྱིས་རློབ་བོ་ཞེས་ལུང་བསྟན། འཁོར་རིག་མ་ཉི་ཤུ་ཙམ་
དང་བཅས་ཏེ་ཡུལ་སྣ་ཚོགས་སུ་སྤྲོས་བཅས་ཀྱི་སྤྱོད་པ་ལོ་བཅུ་གསུམ་མཛད།
ཙརྱ་པའི་རྣལ་འབྱོར་པ་ཐམས་ཅད་ཀྱིས་ཞབས་ལ་གཏུགས། མཐར་དེ་ཝཱི་ཀོ་
ཊའི་དགོན་པར་ལོ་བདུན་ཅུ་དོན་གཉིས་བཞུགས། སླར་སློབ་དཔོན་འདིས་
ལོ་བརྒྱ་ལྔ་བཅུ་རྩ་བདུན་བཞུགས་པ་ཡིན་གསུང་། ཕྱིས་ཀྱི་ཙརྱ་པ་རྣམས་ཀྱི་
སྡེ་སྒྲིགས་བཀོད་ཅན་འདི་འཛུགས་མཁན་སློབ་དཔོན་འདི་ཡིན་ནོ།།
༈ དེའི་སློབ་མ་ནི་མང་ཡང་། འདིར་སློབ་དཔོན་ཨ་སི་ཏ་གྷ་ན་ཡིན་
ཏེ༑ དེ་ཡང་ཐོག་མ་མུ་སྟེགས་ཀྱི་རྣལ་འབྱོར་པ་ཞིག་ཡིན། ཡུལ་ནི་པྲ་ཡཱ་གར་
འཁྲུངས། སྒྲ་དང་རྟོག་གེ་ལ་མཁས། ལྷ་དབང་ཕྱུག་ཆེན་པོ་བསྒྲུབས་པས་གྲུབ་
པའི་དངུལ་ཆུ་བྱིན། དེས་མི་མ་ཡིན་གྱི་གནས་མང་པོར་འགྲོ་བ་དང་། ལུས་མི་

འོད་གསལ་གྱི་བཀའ་བབས། 99
རྒས་པ་ལ་སོགས་པ་བྱུང་། མ་མོ་དང་འབྱུང་པོའི་སྔགས་མང་པོས་དྲག་ཤུལ་
སྤྱོད་པ་གྲུབ། དེར་ང་རྒྱལ་ཆེ་བར་ཡོད་པ་ལ། ཙནྡྲ་པའི་རྣལ་འབྱོར་པ་ཞིག་
དང་ནུས་པ་འགྲན་པས་དངུལ་ཆུའི་དངོས་གྲུབ་ཀྱང་ནུས་པས་ཕྲོགས། ཁོང་གི་
དྲག་ཤུལ་སྤྱོད་པའི་མཐུ་གཅིག་ཀྱང་མ་སོང་བས་དེར་སངས་རྒྱས་པ་ལ་མོས་
ནས། པཎྜི་ཏ་པྲ་བྷ་བརྨ་དང༌། སློབ་དཔོན་ཆེན་པོ་རཏྣ་རཀྵི་ཏ་དང་། བི་བྷཱུ་
ཏི་ཙནྡྲ་དང་། དེ་ཝ་ཨ་ཀ་ར་ལ་སོགས་པ་མང་པོ་ལ་གདམས་ངག་ཞུས། རྒྱུད་
ཀྱང་བདེ་དགེས་འཇིགས་བྱེད་གདན་བཞི་འདུས་པ་སྟེ་ལྔ་ཞུས་ཤིང་མཁྱེན།
སླར་སློབ་དཔོན་ཀུ་ས་ལི་བྷ་དྲ་ཆུང་བ་དང་མཇལ། བཀའ་བབས་ཀྱི་གདམས་
ངག་ཐམས་ཅད་ཀྱང་གནང་། རྩེ་གཅིག་ཏུ་བསྒོམས་པས། འདོད་ཡོན་གྱིས་
སེམས་ལ་གནོད་པར་གྱུར་ནས་ནགས་སུ་ལོ་བདུན་དཀའ་བ་སྤྱོད་ཅིང་
བསྒོམས། དེར་ལུ་ཡི་པ་དང་། བྱཱ་ད་ལི་པ་ལ་སོགས་པ་སྔོན་གྱི་གྲུབ་ཐོབ་མང་
པོ་དང་དངོས་སུ་མཇལ་ཏེ་གདམས་པ་ཡང་ཐོབ། ཁྱོད་གྲོང་ཁྱེར་དུ་༼ ༦༣༣༽
སོངས་ཤིག་འདོད་པའི་དོན་འགྲུབ་པར་འགྱུར་རོ་ཞེས་གསུངས་ཏེ་ནང་པར་
གྲོང་ཁྱེར་དུ་སོང་བས། དེ་ན་གླུ་གར་མཁན་མང་པོ་གླུ་གར་རྩེ་བ་མཐོང་བས་
རྐྱེན་བྱས་ཏེ་སེམས་རྒྱུད་ཡོངས་སུ་གྲོལ་ནས་དངོས་གྲུབ་ཐོབ། དེར་རྫུ་འཕྲུལ་
གྱིས་བཞུད་ནས་སྐྱེ་བོ་རྣམས་ལ་ཆོས་མང་དུ་བསྟན།།
དེ་ནས་ཡུལ་སྣ་ཚོགས་སུ་སྐལ་བ་དང་ལྡན་པ་རྣམས་ལ་ངོ་མཚར་
བའི་ལྟས་ཅུང་ཟད་སྟོན་ཅིང་སྙིང་པོའི་དོན་བཤད་པས་སྐྱེ་བོ་རྒྱུད་གྲོལ་བ་
བསམ་གྱིས་མི་ཁྱབ་པ་བྱུང་ངོ་། ། ལོ་ཉིས་བརྒྱ་ཙམ་སྐུ་ལུས་དེ་ཀས་བཞུགས།
སློབ་དཔོན་འདིས་རྟོགས་པ་དོན་གྱི་གླུ་བླངས་པ་དང་། རྒྱུད་སྡེའི་བསྟན་
བཅོས་ཆུང་ངུ་མཛད་པ་ཡང་མང་དུ་སྣང་ངོ༌། །དེས་ཡེ་ཤེས་བཤེས་གཉེན་ལ་
གདམས་ཏེ། པཎྜི་ཏ་མཁས་བརྒྱུད་བྱས་ན་རྣམ་གྲངས་མང་མོད་ཀྱང་ཞིབ་པར་

100 བཀའ་བབས་བདུན་ལྡན།
མི་གསུང་། བྱིན་རླབས་བཀའ་བབས་ཀྱི་བརྒྱུད་པ་འདིའི་དབང་དུ་བྱས་ན།
སློབ་དཔོན་ཀུ་ས་ལི་ཆུང་བ་དང་། ཨ་སི་ཏ་གྷ་ན་དང་། ཡེ་ཤེས་བཤེས་གཉེན་
གསུམ་གྱི་རིང་ལ་པཎྜི་ཏའི་བརྒྱུད་པ་དེད་ན་བླ་བརྒྱུད་བཅོ་ལྔ་ཉི་ཤུ་ཡོང་བར་
སྣང་ངོ་།།
༈ སློབ་དཔོན་དེ་( ཡེ་ཤེས་བཤེས་གཉེན་ཏེ་ཛྷཱནམིཏྲ་)ནི་རིགས་དམངས་
རིགས། ཡུལ་ཏི་པུ་ར། ཤར་ཕྱོགས་ཛ་གད་ད་ལའི་གཙུག་ལག་ཁང་དུ་རབ་ཏུ་
བྱུང་། སྡེ་པ་ནི་མང་པོས་བཀུར་བ་ཡིན། དེའི་ལུགས་ཀྱི་འདུལ་བ་དང་མངོན་
པའི་སྡེ་སྣོད་ཀྱང་མཁྱེན། ཐེག་པ་ཆེན་པོའི་གཞུང་ལུགས་ཀྱང་མང་དུ་མཁྱེན།
ཁྱད་པར་གསང་སྔགས་ལ་མཁས་པའི་སློབ་དཔོན་མང་པོ་ལ་ཐུག་ནས་འདུས་
པ་གཤིན་རྗེའི་གཤེད། བདེ་དགྱེས། ཟླ་གསང་ཐིག་ལེ། ཕྱག་ཆེན་ཐིག་ལེ། དུས་
ཀྱི་འཁོར་ལོ་རྣམས་མཁས་པར་མཁྱེན། ཡང་དྷརྨ་པའི་སློབ་བརྒྱུད་ཀྱང་ཡིན།
ཙརླ་པ་ཡང་ཡིན་པ་ཞིག་ལ་མ་ཧཱ་མཱ་ཡཱ་དང་གདན་བཞི་ཞུས། དེ་རྣམས་ཅི་
རིགས་རིགས་སྒོམ་ཞིང་ཡོད་པའི་ཚེ་གྲུབ་ཐོབ་ཨ་སི་ཏ་གྷ་ན་དང་མཇལ།
བཀའ་བབས་གསུམ་གྱི་གདམས་ངག་མ་ལུས་པ་གནང་། དེར་རྫོགས་རིམ་གྱི་
རྟོགས་པ་ཁྱད་པར་ཅན་སྐྱེས་ཤིང་བླ་མ་ལ་ཞུས་པས། ད་སྟེ་ལོ་བཅུ་གཉིས་ན་
ཡེ་ཤེས་གྲུབ་པའི་སློབ་དཔོན་ཞིག་ཟླ་བའི་གླིང་དུ་འབྱུང་། ངའི་གདམས་ངག་
གིས་རྒྱུ་བྱས། དེའི་གདམས་ངག་གིས་རྐྱེན་བྱས་ཏེ། ཁྱོད་ཀྱིས་ཕྱག་རྒྱ་ཆེན་
པོའི་དངོས་གྲུབ་ཐོབ་པར་འགྱུར་གསུངས་ནས། སློབ་དཔོན་ནི་ཨོ་རྒྱན་དུ་འགྲོ་
གསུང་སྟེ་ནམ་མཁའ་ལ་གྱ་གྱུར་བཞུད་དོ།།
བར་དེར་ལོ་བཅུ་གཉིས་བསྒོམས་པས་རྟོགས་པ་བཟང་པོ་སྐྱེས་ཏེ། ད་
ནི་སྤྱོད་པ་ཅིག་བྱ་སྙམ་པ་ལ་ད་ལྟ་མུ་སྟེགས་མང་བས་མི་ཀུན་གྱིས་ཐོ་ཅོར་
མཐོང་ན་བསྟན་པ་ལ་གནོད་སྙམ་རེ་ཞིག་བཤོལ། དེར་ལན་ཅིག་ཟླ་བའི་གླིང་

འོད་གསལ་གྱི་བཀའ་བབས། 101
དུ་བྱོན་པ་ཞིག་ལ། སློབ་དཔོན་དགའ་བྱེད་སྐྱོང་དེས་འོག་དཔལ་གྱི་སྒོ་ནས་
ཐོན་ཏེ་གླིང་དེར་བྱོན་པ་དང་མཇལ། དེར་ཕྱག་རྒྱ་བཞིའི་གདམས་ངག་ཞུས་
པ༑ ཕྱག་རྒྱ་གཞན་གསུམ་གྱི་སྐབས་གདམས་ངག་ང་རང་ཆེ་སྙམ། དེ་ནས་
ཕྱག་རྒྱ་ཆེན་པོ་བཤད་པས་བླ་མ་དེ་ཡེ་ཤེས་ཀྱི་སྐུར་གཟིགས། སེམས་རང་
བཞིན་གྱི་ལྷན་སྐྱེས་བདེ་ཆེན་གྱི་དོན་མངོན་སུམ་དུ་མཐོང་། ཐེ་ཚོམ་ཐམས
ཅད་ཆོད་ཅིང་ཆོས་ཐམས་ཅད་ཀྱི་གཏིང་སླེབ།།
སློབ་དཔོན་དགའ་སྐྱོང་དཔལ་གྱི་སྒོར་བཞུད་ནས་ལོ་ཕྱེད་དང་ཉིས་
བརྒྱ་ན་ཤར་ཕྱོགས་སུ་འཐོན། ཨ་སི་ཏ་གྷ་ན་དང་མཇལ། དེ་ནས་ལོ་ཉིས་
བརྒྱར་ཉེ་བའི་མཚམས་སུ་སློབ་དཔོན་འདི་དང་མཇལ་བ་ཡིན། དེ་ནས་སློབ་
དཔོན་འདི་སྤྱོད་པ་སྤྱོད་པར་བཞེད་དེ་སྔར་གྱི་དགེ་འདུན་གྱི་གནས་དེར་
མ་བཞུགས། ཙནྡྲ་པའི་གནས་རྣམས་སུ་སྤྱོད་ཅིང་རབ་ཏུ་བྱུང་བའི་རྟགས་ནི་
མ་བསྒྱུར། སྤྱོད་པ་ནི་སྤྲོས་བཅས་ཀྱི་སྤྱོད་པ་གཙོ་བོར་ལོ་གསུམ་མཛད་ཅིང་།
༼༦༢༥ ༽ སྤྲོས་མེད་ཀྱི་སྤྱོད་པ་ཡུལ་སྣ་ཚོགས་སུ་རྒྱུ་བ་ཤིན་ཏུ་སྤྲོས་མེད་ཀྱི་
སྤྱོད་པ་དང་བསྲེས་ཀྱིན་ལོ་དྲུག་ཙམ་མཛད་དེ་ཕྱག་རྒྱ་ཆེན་པོ་མཆོག་གི་
དངོས་གྲུབ་ཀྱི་གོ་འཕང་གྲུབ།།
ལན་ཅིག་ཨོ་ཌི་ཤ་ན་མུ་སྟེགས་ཀྱི་ལྷ་ཁང་ཛ་གད་ནཱ་ཐ་ཞེས་བྱ་བ་
ལྷ་ཁྱབ་འཇུག་གི་རྡོ་སྐུ་རང་བྱོན་ཆོ་འཕྲུལ་ཤིན་ཏུ་ཆེ་བ་ཡིན་པ་ལ། སློབ་
དཔོན་རྣལ་འབྱོར་མ་བཞི་དང་བཅས་ནས་ལྷ་ཁང་གི་སྒོ་དྲུང་ན་བཞུགས་
ནས་དཀོན་གཉེར་ལ་ལྷ་ཁང་མཇལ་བར་ཞུས་པས། དེས་ཀྱང་གནས་གཞིའི་
བདག་པོ་མུ་སྟེགས་ཀྱི་བླ་མ་ཞིག་ལ་སྨྲས་པས། དེ་ན་རེ། སངས་རྒྱས་པ་འདི་
ཀུན་འོ་སྐོལ་གྱི་ལྷ་ལ་མ་དད་མོད་ཀྱི། དེ་ཁྱིམ་བཙུན་ཞིག་ཡིན་སྣང་
ཡུལ་ལྷའི་འདུ་ཤེས་ཀྱིས་མཇལ་བ་ཡིན་ཡོང་། དེ་ཐོང་ཟེར། དེར་སློབ་དཔོན་

102 བཀའ་བབས་བདུན་ལྡན།
ལྷ་ཁང་དུ་བྱོན་པ་ན། སློབ་དཔོན་རི་མོ་ལ་བལྟ་བཞིན་དུ་ཡུན་རིང་དུ་འདུག་
གོ ༑དཀོན་གཉེར་བས་དབྱུག་པ་བརྡེགས་པས། དེར་སློབ་དཔོན་གྱིས་རྭ་དུང་
བུས་པ་ན། ཛ་གད་ནཱ་ཐ་ལ་སོགས་པ་ལྷ་ཁང་དེའི་རྡོ་སྐུ་ཐམས་ཅད་ཡན་ལག་
དང་དབང་པོ་ཐམས་ཅད་བྲུལ་ཏེ་སྔར་གྱི་ཆོ་འཕྲུལ་རྣམས་ཆུང་དུ་སོང་། སྔོན་
གྱི་སངས་རྒྱས་པའི་སྡེ་ཞིག་པ་རྣམས་ཀྱང་སླར་གསོར་བཏུབ་པ་བྱུང་སྟེ། བར་
སྐབས་སུ་རྒྱལ་པོ་གསུམ་ཙམ་གྱི་བར་ལ་ལོ་བརྒྱ་ཙམ་དུ་ཨོ་ཌི་ཤར་སངས་
རྒྱས་ཀྱི་བསྟན་པ་ཤིན་ཏུ་དར་བར་བྱུང་། ད་ལྟ་ཡང་ཐོ་རེ་བ་ཡོད་གསུང་།
སློབ་དཔོན་འདི་ཡང་ལྟ་སྟངས་བཞི་ཐོགས་པ་མེད་པར་གྲུབ་ནས་སེམས་ཅན་
གྱི་དོན་མཛད་ཅིང་། ཁྱད་པར་གནས་ལུགས་ཀྱི་དོན་མངོན་སུམ་དུ་གཟིགས་
ནས་རྒྱ་ཆེར་བཤད་པས་རྩོད་པའི་དུས་ཀྱི་ཐ་མར་གྱུར་པ་ཡིན་ཀྱང་། ནམ་
མཁའ་ལྟ་བུའི་རྟོགས་པ་བརྙེས་པ་སྟོང་དུ་ལོངས་པ་བྱུང་སྐད།།
ཐུན་མོང་གི་དངོས་གྲུབ་ཐོབ་པ་ཡང་མང་དུ་བྱུང་། མཆོག་གི་དངོས་
གྲུབ་མངོན་གྱུར་དུ་ཐོབ་པ་ནི་སློབ་དཔོན་དྷརྨ་ཀ་ར་ཞེས་བྱ་བ་ཟངས་གླིང་དུ་
འཇའ་ལུས་ཐོབ་པ་ཞིག་དང་། རྣལ་འབྱོར་མ་ཟླ་འོད་ཅེས་བྱ་བ་དང་། རྣལ་
འབྱོར་མ་བྷ་ཛ་རུ་རུ་ཞེས་བྱ་བ་སྟེ་སྔ་སློབ་གསུམ་མོ། །ཕྱི་སློབ་གྲུབ་ཆེན་ཞི་བ
སྦས་པ་སྟེ་བཞིའོ།། རིན་པོ་ཆེའི་འབྱུང་ཁུངས་ལྟ་བུའི་གཏམ་ལས་འོད་གསལ་
ལ་སོགས་པ་བཀའ་བབས་བཞི་གཅིག་ཏུ་འདྲེས་པའི་གཏམ་གྱི་སྐབས་ཏེ་ལྔ་
པའོ།། །།

བཀའ་བབས་ལྔ་པ།
བསྐྱེད་རིམ་འཕྲིན་ལས་དང་བཅས་པའི་བཀའ་བབས།
ད ༅། །བཀའ་བབས་ལྔ་པ་ནི། བསྐྱེད་པའི་རིམ་པ་ཕྲིན་ལས་དང་5བཅསས་པ་
ཡིན་ཏེ། དེ་ཡུལ་དབུས་ཁ་བི་ཞེས་པའི་ནང་ཚན་གྲོང་ཁྱེར་རྡོ་འཇོག་ཅེས་པར།
བྲམ་ཟེའི་སློབ་དཔོན་ཤིན་ཏུ་མཁས་པ་ཞིག་ཡོད་པ་སངས་རྒྱས་ཀྱི་བསྟན་པ་
ལ་ལྷག་པར་དད་དེ། ནཱ་ལནྡྲར་དགེ་འདུན་ཕལ་ཆེན་པའི་འི་སྡེ་སྡེ་
ལ་ལ་
རབ་རབ་
ཏུ་བྱུང་
སྟེ༑ བུདྡྷ་ཤྲཱི་ཛྙཱ་ན་ཞེས་བྱ་བ་སངས་རྒྱས་དཔལ་ཡེ་ཤེས་ཞེས་མཚན་བཏགས་
སོ༑ ༑ཁ་ཅིག་ན། སློབ་དཔོན་འདི་རྒྱལ་རིགས་ཀློག་པ་པོ་ཞིག་ཡིན་ཟེར་བའང་
འདུག །དེར་སློབ་དཔོན་སེང་གེ་བཟང་པོ་ལ་ཐེག་པ་ཆེ་ཆུང་གི་ཆོས་མཐའ་
དག་ལེགས་པར་བསླབས། གུ་ཎ་མི་ཏཱ་ཞེས་བྱ་བས་གསོལ་བ་བཏབ་སྟེ་ཤེས་
རབ་ཀྱི་ཕ་རོལ་ཏུ་ཕྱིན་པ་སྡུད་པའི་འགྲེལ་པ་སོགས་བསྟན་བཅོས་ཀྱང་མང་
དུ་བྱས། གུ་ཎ་མི་ཏཱ་འདི་བོད་པའི་ཕར་ཕྱིན་གྱི་ཆོས་བརྒྱུད་ལ་བཞུགས། དགེ་
སློང་མ་ཡིན་པར་ཞལ་ལུང་འགྲེལ་པ་ལས་བཤད་དོ།།
དེ་ནས་ནུབ་ཕྱོགས་ཨོ་རྒྱན་དུ་སོང་། སློབ་དཔོན་སྒེག་པའི་རྡོ་རྗེ་དང་།
རྣལ་འབྱོར་མ་གུ་ནེ་རུ་ཞེས་བྱ་བ་ལ་གསང་སྔགས་ཕྱི་ནང་གི་ཆོས་མང་དུ་
ཞུས། ཏིང་ངེ་འཛིན་བཟང་ པོ་ཐོབ། ཨོ་རྒྱན་གྱི་བྱང་ཕྱོགས་ན་གདོལ་པའི་བུ་
མོ་ཛཱ་ཏི་ཛ་ལ་ཞེས་བྱ་བ་ལྕམ་དཔལ་མོ་དང་རྒྱུད་གཅིག་པ་ཞིག་ལ་ཟླ་བ་
བརྒྱད་བསྟེན། ཛམྦྷ་ལའི་ལུང་ཐོབ་པ་ཙམ་གྱིས་རིག་སྔགས་གྲུབ། ཡུལ་ཛ་
ལནྡྷ་རར་སློབ་དཔོན་བྱིས་པའི་ཞབས་ཏེ། བཱ་ལི་པཱ་ད་༼༦༢༧༽ཞེས་བྱ་བ་

104 བཀའ་བབས་བདུན་ལྡན།
ལ་ཤེས་རབ་ཀྱི་རྒྱུད་ཞུས། འདི་གྲུབ་ཐོབ་ཛཱ་ལནྡྷ་རི་པའི་སྐུའི་རྣམ་འགྱུར་ཀ་
ཡིན་པར་གྲགས། དེར་ཤེས་རབ་རྒྱུད་ལ་ཆུ་བོ་རྒྱུན་གྱི་ཏིང་ངེ་འཛིན་ཐོབ། དེ་
ཨ 
ཨཐ་
ནས་ལྷོ་ཕྱོགས་ཀོང་ཀ་ན་ཞེས་བྱ་བ་ཤིང་ནམ་མཁའ་ན་སྐྱེ་བ་ཞིག་ན། སློབ་
དཔོན་པཱ་ལི་ཏ་པ་ད་སྟེ་སློབ་དཔོན་སྲུང་བའི་ཞབས་ཞེས་བྱ་བ་རྫུ་འཕྲུལ་དང་
ལྡན་པའི་སློབ་མ་རྣལ་འབྱོར་ཕོ་མོ་བཅོ་བརྒྱད་ཙམ་དང་བཅས་པ་ལ་ཡོ་བྱད་
ཐམས་ཅད་ནི་ནོར་རྒྱུན་མས་སྦྱོར། དེ་ལ་གསང་བ་འདུས་པ་ཞུ་ཞིང་ལོ་དགུ་
བསྟེན། རྒྱུད་ཚར་བཅོ་བརྒྱད་ཉན། འོན་ཀྱང་དེ་ཁོ་ན་ཉིད་ཅུང་ཟད་མ་རྟོགས་
ནས་བླ་མ་ལ་ཞུས་པས། ཁོ་བོས་ཀྱང་མ་རྟོགས་གསུང་།།
དེར་མཱ་ལ་མོ་དི་ཞེས་བྱ་བའི་ཕྱག་རྒྱ་ཞིག་ཡོད་པ་འདུས་པའི་གླེགས་
བམ་དུ་བསྒྱུར་ཏེ་མགུལ་དུ་བཏགས་ནས། རྡོ་རྗེ་གདན་གྱི་རྒྱབ་ཀུ་བའི་
ཚལ་ཞེས་བྱ་བར་སྒྲུབ་པ་ལན་གསུམ་སྤྱད་པས་ཟླ་བ་བཅོ་བརྒྱད་དང་། དྲག་
ཤུལ་སྤྱོད་པ་ཟླ་བ་དྲུག་ཏུ་བསྒྲུབས་པས་ལུང་བསྟན་པ་བྱུང་སྟེ། འཕགས་པ་
འཇམ་དཔལ་ལ་ཐེ་ཚོམ་ཆོད་ཟེར། འོ་ན་འཇམ་དཔལ་རྒྱ་ནག་རི་བོ་རྩེ་ལྔ་ན་
བཞུགས་པས་དེར་འགྲོ་དགོངས་ཏེ་དཔག་ཚད་བཅུ་ཙམ་བྱང་ཤར་དུ་སོང་བ་
ན༑ ཉི་མ་མ་ཕྱེད་ཙམ་གྱི་དུས་ཤིག་ཏུ་ཁང་པ་དཀར་པོ་ཞིག་གི་དྲུང་ན་ཁྱིམ་
བཙུན་རྒན་པོ་ཤམ་ཐབས་བྱེ་བ། ཆོས་གོས་ཀྱི་ཐོད་བྱས་པ་ཞིག་བུད་མེད་ངན་
མ་གཅིག་དང་ལྷན་ཅིག་ཞིང་རྨོད་པ་མཐོང་སྟེ་ཅུང་ཟད་མ་དད། དེ་དང་ཉེ་
བ་ན་ཁྱི་མོ་དཀར་མོ་ངན་མ་གཅིག་ཀྱང་ཉལ་ནས་འདུག་གོ།
དེར་ཉིན་མོའི་དུས་ཚོད་བསོད་སྙོམས་ཀྱི་དུས་ལ་བབས་པས་ན་ཁ་ཟས་
བསླངས་པས། ཡུར་བ་ནས་ཉ་ཞིག་བཟུང་ཁྱི་མོ་ལ་བྱིན། དེས་སྐྱུགས་པ་སློབ་
དཔོན་ལ་དྲངས་པས་རྣམ་རྟོག་གིས་མ་གསོལ། དེར་ཁྱིམ་བཙུན་ན་རེ།འཛམ་བུ་
གླིང་པ་རྣམ་རྟོག་ཆེ། ཟས་བཟང་པོ་དྲང་ཟེར་ནས་གཞན་ཞིག་ཏུ་སོང་ངོ་། །དེར་

བསྐྱེད་རིམ་འཕྲིན་ལས་དང་བཅས་པའི་བཀའ་བབས། 105
བུད་མེད་དེས་འབྲས་ཆན་དང༌། ཞོ་བཟང་པོ་དྲངས་པ་གསོལ་ནས་འབྱོན་
པར་ཆས་ཙ་ན། དེ་རིང་གྲོང་དུ་མི་སླེབ་ནང་པར་སོང་ཟེར་བས་དེར་བཞུགས་
ཏེ་གསང་བ་འདུས་པའི་རྒྱུད་བཏོན་པས། ཐེ་ཚོམ་གྱི་གནས་གང་ཡིན་པ་དེར་
བུད་མེད་དེ་མི་དགའ་བའི་རྣམ་འགྱུར་རེ་བྱེད་ཀྱིན་འདུག་ནས། འདི་གཞན་
སེམས་ཤེས་པའོ་དགོངས་ནས་བདག་གི་ཐེ་ཚོམ་གཅོད་པར་ཞུ་བྱས་པས།
ངས་མི་ཤེས། ད་ཅིའི་ཁྱིམ་བཙུན་དེ་འདུས་པ་ལ་ཤིན་ཏུ་མཁས། ཉི་མ་ཕྱི་ཕྱེད་
ན་སླེབ་འོང་། དེ་ལ་ཐེ་ཚོམ་ཆོད་ཟེར་བ་ལྟར་ཕྱི་ཕྲེད་ན་ཆང་གིས་བཟི་ནས་
འཁྱོར་བཞིན་བྱུང་། དེར་སྔགས་ཀྱི་སྤྱོད་པ་ཅན་དུ་ཤེས་ཏེ་མ་དད་པ་སྤངས་
ཏེ་ཞབས ས་ལ་ཕྱག་བཙལ་ནས་ཐེ་ཚོམ་ 
རྣམས་ཞུས་པས། དབང་བསྐུར་དགོས་
གསུང་། སྔར་གཞན་ལ་ཐོབ་ཞུས་པས་ངའི་ཆོས་སྟོན་པ་ལ་ང་རང་གིས་དབང་
བསྐུར་དགོས་གསུང་། དཀྱིལ་འཁོར་ཁང་པ་ཞིག་ཏུ་ཞུགས་སོ།།
ནམ་སྲོད་ཀྱི་དུས་སུ་སློབ་དཔོན་ནང་དུ་བོས་པ་ལ། འཇམ་པའི་རྡོ་རྗེ་ལྷ་
བཅུ་དགུའི་དཀྱིལ་འཁོར་མངོན་སུམ་དུ་བཞུགས་པའི་དྲུང་ན། སྔར་གྱི་སྤྲུལ་
པའི་དགེ་སློང་བུད་མེད་དང་ཁྱི་མོར་བཅས་པ་ཡང་སྣང་སྟེ། སུ་ལ་དབང་
ལེན་གསུང་། དེ་རྣམས་ངོ་བོ་གཅིག་པར་ཤེས་ཀྱང་། རྣམ་པ་དཀྱིལ་འཁོར་ལ་
མོས་ནས་དཀྱིལ་འཁོར་ལས་འཚལ་ཞུས་པས། འོ་ན་ལོང་གསུང་སྟེ། དེ་གསུམ་
ཁང་ཆུང་གཞན་ཞིག་ཏུ་སོང་། དཀྱིལ་འཁོར་ཡང་མི་སྣང་བར་གྱུར། དེར་
སློབ་དཔོན་ཐུགས་སྐྱོ་བས་ཐོ་རངས་ཀྱི་དུས། ཁྱོད་ནི་སེམས་ཅན་ཀུན་གྱི་ཡབ་
སྟེ་ཞེས་སོགས་གསོལ་བ་བཏབ་པས། དཀྱིལ་འཁོར་སྔ་མ་བཞིན་དུ་སྤྲུལ་ཏེ་
དབང་བསྐུར་ནས། འཇམ་དཔལ་ཞལ་ལུང་བཤད། དེར་སློབ་དཔོན་དགོངས་
པ་ནི་ནམ་མཁའ་དང་མཉམ་པར་གྱུར། ཆོཆོས་ཐམས་ཅད་ཀྱི་༼༦༢༩༽གཏིང་
སླེབ། དང་པོར་ཟས་ཉ་ཤ་ཁྱིས་སྐྱུགས་པ་དང་། ཁྱིམ་བཙུན་གྱི་སྤྱོད་པ་གཉིས་

106 བཀའ་བབས་བདུན་ལྡན།
དང་། རྗེས་སུ་རྣམ་པ་ཁྱིམ་བཙུན་རྒན་པོ་ལ་མ་དད་པས་འཇའ་ལུས་མ་གྲུབ།
བར་དོར་དངོས་གྲུབ་མཆོག་བརྙེས་པར་འགྱུར་བའོ།།
དེ་ནས་རང་གི་རྟོགས་པ་ཐབས་རིམ་གཉིས་ཁྱད་པར་ཅན་དང་
བཅས་པ་རྒྱ་ཆེར་སྤེལ་བར་བཞེད་ནས། ཆོས་ཀྱི་མྱུ་གུ་ཞེས་བྱ་བའི་གནས།
སྐྱེ་བོ་མང་པོ་འདུ་བར་རུང་ལ། བསམ་གཏན་དང་ཡང་མཐུན་པ། སྔོན་གྱི་
བྱང་ཆུབ་སེམས་དཔས་བསྟེན་པ་ཞིག་ཡོད་དེ། དེར་ཛམ་བྷ་ལས་ཡོན་
བདག་བྱས། སྣོད་དང་ལྡན་པ་མང་པོ་ལ་ཆོས་བཤད་པས། ཕྱོགས་བཞིའི་
མཁས་པ་པཎྜི་ཏ་ལ་སོགས་པའི་སློབ་མ་མང་དུ་འདུས་པ་ལ། འཇམ་དཔལ་
གྱི་དགོངས་པ་རྒྱ་ཆེར་བཤད་པས་སྙན་པའི་གྲགས་པས་ས་སྟེང་ཐམས་ཅད་
ཁྱབ། ལུང་དང་མཐུན་པའི་ཆོས་བཅུ་བཞི་མཛད། སློབ་དཔོན་པཱ་ལི་ཏ་པ་
དེས་ཀྱང་འཇམ་དཔལ་གྱི་ལུང་གི་གདམས་ངག་རྣམས་ཞུས་པས་མཆོག་གི་
དངོས་གྲུབ་ཐོབ་བོ།།
རྡོ་རྗེ་གདན་མཆོད་པའི་ལོ་རྒྱུས་ནི། ལན་ཅིག་སློབ་དཔོན་རྡོ་རྗེ་གདན་
དང་ཉེ་བ་ན་སྤྱིལ་པོ་མཛད་ནས་བཞུགས་པའི་ཚེ། རྒྱལ་པོ་དྷརྨ་པཱ་ལ་རྡོ་རྗེ་
གདན་ལ་མཆོད་པ་ལ་འོངས་པས། སངས་རྒྱས་པའི་སློབ་དཔོན་གཞན་ཐམས་
ཅད་མཆོད་པ་ལ་བྱོན། སློབ་དཔོན་འདི་མཆོད་པ་མི་བྱེད་པར་མཐོང་ནས་
ཆད་པས་གཅོད་དགོས་སྙམ་སྟེ། སློབ་དཔོན་གྱི་སྤྱིལ་པོར་ཞུགས་པས། དེ་
ན་སློབ་དཔོན་མི་བཞུགས་པར་འཕགས་པ་འཇམ་དཔལ་གྱི་སྐུ་ཞིག་མཐོང་།
ཕྱིར་འོངས་ཏེ་འཁོར་རྣམས་ལ་དྲིས་པས། འདི་ཉིད་ན་ཡོད་ཟེར།།
ཡང་ནང་དུ་འོངས་པས་སློབ་དཔོན་དུ་སྣང་། དེར་ཁྱོད་མཆོད་པ་མི་
བྱེད་པ་ཅི་ཡིན་དྲིས་པས། ང་འདི་ཉིད་ནས་མཆོད་པ་འབུལ་གསུང་། དེས་
ཇི་ལྟར་འབུལ་དྲིས་པས། སློབ་དཔོན་གྱིས་དགོངས་པ་ལ་མཉམ་པར་བཞག་

བསྐྱེད་རིམ་འཕྲིན་ལས་དང་བཅས་པའི་བཀའ་བབས། 107
པས། རྡོ་རྗེ་གདན་གྱི་ལྷ་སྐུ་ཐམས་ཅད་མངོན་སུམ་དུ་སློབ་དཔོན་གྱི་དྲུང་དུ་
མགྲོན་དུ་བོས་པ་ལྟར་བྱུང་སྟེ། སློབ་དཔོན་གྱིས་དེ་ལ་རྒྱ་ཆེན་པོའི་མཆོད་པ་
བྱེད་པར་མཐོང་། དེར་རྒྱལ་པོ་ཡིད་ཆེས་ནས་དབང་བསྐུར་བ་ཞུས་ཏེ་ཡོན་
གཞན་མེད་ནས། རང་ཉིད་བཙུན་མོ་དང་བཅས་པ་འབངས་སུ་ཕུལ། ནང་
པར་ཕོ་བྲང་ནས་ཁོང་རང་ཐམས་ཅད་ཀྱི་ལུས་ཚད་དང་མཉམ་པའི་གསེར་
བསླུས་མར་ཕུལ་ལོ།།
བི་ཀྲ་མ་ཤཱི་ལའི་རབ་གནས་ཀྱི་ལོ་རྒྱུས་ནི། ཡང་བི་ཀྲ་མ་ལ་ཤཱི་ལ་དང་།
ཨོ་ཏནྟ་པུ་རི་དང་། ཤྲཱི་ནཱ་ལནྡཱ་དང་། སོ་མ་པུ་རི་སྟེ་གཙུག་ལག་ཁང་བཞི་པོ་
དེ་སོ་སོའི་བར་བར་ན་ཉིན་ལམ་མང་པོས་ཆོད་པ་ཡིན་ཅིང་། བི་ཀྲ་མ་གསར་
བཞེངས་ཡིན། སོ་མ་པུ་རི་ཞིག་གསོས་ཡིན་ཟེར། གཞན་གཉིས་ནའང་རྒྱལ་
པོས་ལྷ་ཁང་གསར་དུ་བཞེངས་པ་མང་དུ་ཡོད་པ་རྣམས་ལ་རབ་ཏུ་གནས་པ་
ཞུས་པས། སློབ་དཔོན་གྱི་སྐུའི་བཀོད་པ་བཞི་སྤྲུལ་ཏེ། གཙུག་ལག་ཁང་བཞི་
ཅར་ལ་རབ་ཏུ་གནས་པ་དུས་གཅིག་ཏུ་མཛད། དེ་སྐབས་བི་ཀྲ་མ་ཤཱི་ལར།
རབ་གནས་ཀྱི་ཞལ་བསྲོ་ཆེན་པོ་ཡོད་པའི་སྐབས། མུ་སྟེགས་ཀྱི་རྣལ་འབྱོར་
མ་དཔོན་གཡོག་གཉིས་ཀྱིས་སྒོར་འོངས་པས། དགེ་ཚུལ་མ་རུངས་པ་རྣམས་
ཀྱིས་བརྡུངས་སོ། །གཡོག་མོས་འདི་ལ་ནུས་པ་སྟོན་དགོས་ས་ཞེས་ཞེས་ཡ་ཡང་ཡང་
གསོལ་བ་བཏབ་པས། དཔོན་མོས་སྔགས་བཟླས་པས། རབ་གནས་ཀྱི་དཀྱིལ་
འཁོར་གྱི་འོག་ནས་ཆུ་བརྡོལ། དེར་སློབ་དཔོན་གྱིས་རྡུལ་ཚོན་གྱི་དཀྱིལ་
འཁོར་ནམ་མཁའ་ལ་བཏེགས་ས་པས། དེས་ཆར་དྲག་པོ་ཕབ་བོ། །དེ་ཡང་སློབ་
དཔོན་གྱིས་ཕྱག་བཀབ་སྟེ་བསྲུངས་པས། དཀྱིལ་འཁོར་ལ་གནོད་པ་ནི་མ་
བྱུང་ཞིང་། རབ་གནས་ལེགས་སོ། །ཕྱིས་ཀྱང་ལོ་རེའི་དུས་ལ་དེའི་ཉིན་པར་མུ་
སྟེགས་ཀྱི་གནོད་པ་རེ་ཡོང་། ཚུགས་ནི་མི་ཚུགས་སོ།།

108 བཀའ་བབས་བདུན་ལྡན།
ནཱ་ལནྡྲ་བཏུལ་བའི་ལོ་རྒྱུས་ནི། དེར་སློབ་དཔོན་ཆེན་པོ་དེས་ནཱ་ལནྡྲ་
དང་།བི་ཀྲ་མ་ལ་ཤི་ལའི་གནས་ཀྱི་བདག་པོ་ཡང་མཛད། དེ་སྐབས་ཨོ་ཏནྟ་པུ་
སོ
རི་ན་གནས་པའི་ཉན་ཐོས་སེནྡྷ་པ་རྣམས་དང་། རྣམ་པར་རྟོག་པས་གཡེངས་་
པའི་དགེ་སློང་རྣམས་ཀྱིས་ངན་དུ་ཟེར་ཞིང་། སློབ་དཔོན་ནཱ་ལནྡྲར་བཞུགས་
པའི་སྐབས་ཤིག་ན། དགེ་སློང་དེ་རྣམས་ཀྱིས་སངས་རྒྱས་ཡེ་ཤེས་ཚུལ་ཁྲིམས་
དང་མི་ལྡན་པས་དགེ་འདུན་གྱི་མཁན་པོར་རུང་བ་མ་ཡིན་ཞེས་ཡང་ཡང་
རྒོལ་བ་དང་། གསང་སྔགས་ལ་གཤེ་ཞིང་། རྡོ་རྗེ་གདན་གྱི་སེནྡྷ་པ་སིང་ག་ལ་
པ་མང་པོས་ཧེ་རུ་ཀའི་སྐུ་བརྙན་དངུལ་ལས་བསྒྲུབས་གྲུབ་)པ་བཤིག་སྟེ་རྙེད་
པར་བྱས་སོ།།
རྒྱལ་པོས་རྡོ་རྗེ་གདན་གྱི་སིང་ག་ལ་པ་མང་པོ་བསད། སེནྡཱ་པ་གཞན་
རྣམས་ལའང་ཆད་པ་གཅོད་པར་བརྩམས་པ་ན། སློབ་དཔོན་གྱིས་ཐུགས་
རྗེ་ཆེན་པོས་དེ་རྣམས་རྒྱལ་པོའི་གནོད་པ་ལས་ལེགས་པར་བསྐྱབས་སོ། །མ་
དད་པ་བཟློག་པའི་ཕྱིར་དུ་ས་འོག་ཏུ་རྫུ་འཕྲུལ་གྱིས་གཤེགས་པ་དང་། ཡང་
སྐབས་འགར་མི་མ་ཡིན་མང་པོ་སློབ་དཔོན་ལ་མཆོད་པ་དང་། ཡ་མ་ཟུང་གི་
ཆོ་འཕྲུལ་མང་དུ་བསྟན། དེར་སྔགས་ཀྱི་སྤྱོད་པ་མཆོག་གི་བསྟན་བཅོས་ཀྱང་
མང་དུ་མཛད་པ་ལས། ཉན་ཐོས་ཀྱི་སྡེ་སྣོད་དང་ཡང་མི་འགལ་བ་བསྒྲུབས་
སོ༑ ༑སྔོན་འཇམ་དབྱངས་སྤྲུལ་པ་ཨ་བ་དྷུ་ཏིའི་སྤྱོད་པ་ཅན་དེ་ལ་མ་དད་པ་
གཏན་ནས་མ་སྐྱེས་ན། དེ་ཉིད་དུ་འཇའ་ལུས་རྡོ་རྗེའི་སྐུར་གནས་འགྱུར་བ་
ཡིན་པ་ལས། དེར་མ་གུས་པའི་རྣམ་པར་རྟོག་པ་ཅུང་ཟད་སྐྱེས་པས་དགུང་
ལོ་བརྒྱད་ཅུ་ལྷག་ཅིག་བཞེས་པ་ན་རྣམ་པར་སྨིན་པའི་སྐུ་ལུས་བོར་ཏེ། ཟུང་
འཇུག་གི་སྐུ་བརྙེས་པ་ཡིན་ནོ། །དེའི་སློབ་མ་ནི་མཐོང་བའི་ཆོས་ལ་མྱ་ངན་
ལས་འདས་པའི་སློབ་མ་བཞི། རྒྱལ་ཚབ་ཀྱི་ས་ལ་གནས་པ་ཞེས་བྱ་བ་སྐྱེ་བ་

བསྐྱེད་རིམ་འཕྲིན་ལས་དང་བཅས་པའི་བཀའ་བབས། 109
གཅིག་གིས་ཐོགས་པ་དང་། བར་དོར་སངས་རྒྱ་བའི་རིགས་ཅན་བཅོ་བརྒྱད།
མཁས་པ་པཎྜི་ཏ་དང་། རྣལ་འབྱོར་པ་ཀུ་ས་ལི་གྲངས་ལས་འདས་པ་བྱུང་ངོ༌།
སློབ་དཔོན་འདིའི་རྡོ་རྗེའི་སྤུན་གྲོགས་སློབ་མར་གྱུར་པ་ནི་ཀོང་ཀ་ནའི་ཆོས་
ཀྱི་འབྱུང་གནས་དང༌། རི་བོ་ས་ཧཾ་གྱི་གཙུག་ཏོར་རྡོ་རྗེའོ་ཞེས་དཔལ་འབྲས་
རྡོ་རྗེས་བཤད།།
སློབ་མའི་མཆོག་བཞི་པོ་ནི། མར་མེ་མཛད་བཟང་པོ། རབ་ཞི་བཤེས་
གཉེན། བདེ་བ་ཆེན་པོ་པདྨ་ཀ་ར། རྒྱལ་རིགས་སྒྲ་གཅན་འཛིན་ནོ། །སློབ་
དཔོན་ཆེན་པོ་འདིའི་དངོས་སློབ། ཡང་སློབ། ཉིང་སློབ་ཀྱི་བར་དུ་ཛམ་བྷ་ལ་
གྲུབ་པས་ཡོ་བྱད་སྦྱོར་བ་དང་། ནོར་རྒྱུན་མས་ཡོ་བྱད་སྦྱོར་བ་དང་། རྒྱུད་ལས་
འབྱུང་བ་ལྟར་ཁྱེའུ་དང་བུ་མོ་ལ་ཡེ་ཤེས་ཕབ་ནས་དཀྱིལ་འཁོར་འབྲི་བ་དང་།
རྡུལ་ཚོན་གྱི་དཀྱིལ་འཁོར་ཡང་དཀྱིལ་འཁོར་དངོས་སུ་སྟོན་ནུས་པ་དང་།
བདེན་སྟོབས་བརྗོད་པས་རྡུལ་ཚོན་གང་དགོས་སུ་འཕེལ་བ་སོགས་ཡོད་དོ། །
དེ་རྗེས་རྒྱལ་པོ་མ་ཧཱ་པཱ་ལའི་གཞུག་གཅིག་ལ་དགེ་སློང་གི་རྟེན་དང་ཆ་བྱད་
ཅན་ལ་སྔགས་སྤྱོད་མངོན་གྱུར་པ་བཀག་པས་དེ་ཕྱིན་ཆད་དེ་འདྲ་མང་པོ་མ་
བྱུང་ངོ་།།
༈ དེ་ལ་མར་མེ་མཛད་བཟང་པོ་ནི་རྒྱ་གར་ནུབ་ཕྱོགས་སུ་སྐུ་འཁྲུངས།
རིག་པའི་གནས་ཐམས་ཅད་ལ་ཐོགས་པ་མེད་པའི་བློ་གྲོས་བརྙེས། རྟེན་ནི་
དགེ་སློང་། སྡེ་པ་ནི་འདི་ཡང་དགེ་འདུན་ཕལ་ཆེན་པ་ཡིན་གསུང་། དེ་ཡང་
དཔལ་ནཱ་ལནྡཱར་མཁས་པ་ཐམས་ཅད་ཀྱིས་བཀུར་བ་ཡིན། སློབ་དཔོན་ཆེན་
པོ་སངས་རྒྱས་ཡེ་ཤེས་ཞབས་དང་མཇལ་ནས། རྣལ་འབྱོར་དང་རྣལ་འབྱོར་
མའི་རྒྱུད་ཀྱི་དཀྱིལ་འཁོར་ཐམས་ཅད་དུ་ཞུགས། རྒྱུད་སྡེ་ཡང་མཐའ་ཡས་

110 བཀའ་བབས་བདུན་ལྡན།
པ་གསན། འོན་ཀྱང་མན་ངག་ཐོབ་དཀའ་བར་བྱུང་ནས། རེ་ཞིག་ལྷོ་ཕྱོགས་
ཀྱི་ཡུལ་དུ་བྱོན་ནས་ལོ་གཉིས་གསུམ་དུ་སྔགས་རྒྱུད་ཀྱི་༼ ༦༣༣༽སྦྱོར་བས་
སེམས་ཅན་ལ་ཕན་བཏགས། དེར་འདུ་བ་དང་ལོངས་སྤྱོད་རྒྱ་ཆེན་པོ་བྱུང་བ་
དེ་ཐམས་ཅད་སློབ་དཔོན་ལ་མཆོད་པའི་ཡོ་བྱད་དུ་དྲིལ་ནས། སློབ་དཔོན་
གྱི་དྲུང་དུ་ལྷ་འབངས་ཀྱི་ཁྱིམ་དྲུག་ཅུ་དང་། གསེར་སྲང་སྟོང་། མུ་ཏིག་གི་
དོ་ཤལ་སུམ་བརྒྱ་ལ་སོགས་པ་ཡོ་བྱད་དཔག་ཏུ་མེད་པས་མཆོད་ཅིང་། ཁྱད་
པར་བདག་ཉིད་སློབ་དཔོན་གྱི་བྲན་དུ་ཁས་བླངས་ཏེ་སློབ་དཔོན་གྱི་དྲུང་དུ་
ལོ་གསུམ་ཙམ་དུ་ཐ་ན་གྲོང་ཁྱེར་ནས་དམ་རྫས་ཤ་ཆང་ལེན་པ་ཚུན་ཆད་ཀྱི་
བྱ་བའང་མཛད། དེར་སློབ་དཔོན་གྱིས་མན་ངག་ཐམས་ཅད་ཀྱང་གནང་།།
ཕྱོགས་གཞན་ཞིག་ཏུ་སོང་ནས་བསྒོམས་པས་རྟོགས་པ་ཁྱད་པར་ཅན་
སྐྱེས་ཏེ་སློབ་དཔོན་གྱི་དྲུང་དུ་འོངས་པ་བླ་མས་ཀྱང་དབང་བསྐུར་བས། དེ་
ཉིད་དུ་ཕྱག་རྒྱ་ཆེན་པོ་མཆོག་གི་དངོས་གྲུབ་ཀྱི་གོ་འཕང་ཐོབ་སྟེ། སློབ་
དཔོན་སངས་རྒྱས་ཡེ་ཤེས་ཞབས་ལས་ཀྱང་རྟོགས་པ་མཐོ་བ་ཡིན་ནོ་སྐད།
སློབ་དཔོན་འདིས་དྲག་པོའི་ལས་ཀྱི་སྒོ་ནས་མུ་སྟེགས་ཀྱི་རྒྱལ་པོ་ཚར་བཅད་
པའི་གཏམ་རྒྱུད་སྣང་སྟེ། རྒྱ་གར་མཐའ་འཁོབ་སིནྡྷའི་ཡུལ་དུ་བཞུགས་པའི་
སྐབས་ཤིག །ཡུལ་དེའི་རྒྱལ་པོས་སློབ་དཔོན་གྱི་སློབ་མ་རྣམས་ལ་རྟག་ཏུ་
འཚེ་བ་བྱེད་པ་ཞིག་ཡོད། གཞན་ཡང་རྒྱལ་པོ་དེས་སངས་རྒྱས་ཀྱིས་བསྟན་
པ་ལ་ཤིན་ཏུ་གནོད་པ་བྱེད་པ་ཞིག་ཡོད་པ། ལན་ཅིག་སློབ་དཔོན་དང་ལམ་
གཅིག་ཏུ་མཇལ་བས། རྒྱལ་པོས་སློབ་དཔོན་ལ་
པ་མདུང་ཐུང་འཕངས་པས་ས་སྐུ་
ལ་མ་གནོད། སློབ་དཔོན་གྱིས་སྡིགས་མཛུབ་མཛད་པས་རྒྱལ་པོ་ཡོ་བྱད་དང་
བཅས་པ་ཐུལ་གྱིས་ཚིག་ནས་ཐལ་བར་སོང་། དེར་རྒྱལ་པོའི་མི་མུ་སྟེགས་ལ་
དགའ་བ་ཐམས་ཅད་འཇིགས་ཏེ། དགེ་སློང་མགོ་བྲེགས་འདི་ཀུན་ནུས་པ་

བསྐྱེད་རིམ་འཕྲིན་ལས་དང་བཅས་པའི་བཀའ་བབས། 111
འདི་ཙམ་ཞིག་ཅེས་ཕྱིན་ཆད་མི་རབས་མང་པོར་ནང་པའི་གཙུག་ལག་ཁང་
རྣམས་ལ་འཚེ་བ་མི་བྱེད་དོ།།
ལོ་རྒྱུས་འགའ་ལས་རྒྱལ་པོ་དེ་ཏུ་རུཥའི་རྒྱལ་པོ་བྷུ་ཥཱ་ན་ཞེས་པ་ཡིན་
ཏེ༑ དེ་དུས་ཡུལ་དབུས་ན་ཏུ་རུཥ་མེད་པས། ལྟ་བ་ལོག་པ་རྣམས་ལ་མུ་
སྟེགས་ཞེས་ཟེར་བའི་སྐབས་ནས་མུ་སྟེགས་ཀྱི་རྒྱལ་པོ་ཟེར་བ་བྱུང་བ་ཡིན་
གསུང་། ཡང་ནུབ་ཕྱོགས་མ་ལ་བའི་ཡུལ་ན་མུ་སྟེགས་ཀྱི་རྒྱལ་པོ་ཁྱབ་འཇུག་
མང་པོ་
ཆེན་པོ་ལ་ལྷར་འཛིན་པ་ཞིག་ཡོད་པ་དེས་ས་སངས་རྒྱས་པའི་དེ་ལྷ་ཁཁང་
བཤིག །དགེ་སློང་རྣམས་ཡུལ་དབུས་སུ་བསྐྲད། དགེ་བསྙེན་རྣམས་ལ་ཡང་
སྡུག་བསྔལ་སྣ་ཚོགས་པ་སྟེར་བས། ལན་ཅིག་སློབ་དཔོན་ཡང་དེའི་ཡུལ་དུ་
བྱོན་པ་ཞིག་ལ་སློབ་དཔོན་ཡེ་ཤེས་ཞབས་ཀྱིས་བྱིན་རླབས་མཛད་པའི་ལྷ་
ཁང་ཞིག་ཡོད་པ་དེར་བཞུགས། དེར་སློབ་དཔོན་ལ་རྒྱལ་པོ་དེས་སྙད་མང་པོ་
བཏགས། སློབ་དཔོན་གྱིས་ཕྱིས་ཉིན་པར་དགོངས་པ་ཞིག་བཏང་བས་རྒྱལ་པོ་
ཆུང་མར་བཅས་པ་ནད་ཀྱིས་བཏབ།།
ཡང་བློན་པོ་མུ་སྟེགས་ལ་དགའ་བ་ཞིག་དང་སློབ་དཔོན་ལམ་དུ་མཇལ་
བས། བློན་པོ་ན་རེ། རྒྱལ་པོ་ལ་ངན་ཐབས་བྱས་པས་ཁྱོད་ལ་ཆད་པས་གཅོད་
ཟེར་བ་ལ། སློབ་དཔོན་གྱིས་མཆན་ཁུང་ནས་རས་ལ་བྲིས་པའི་ལིང་ག་
ཞིག་བཏོན་ཏེ། ངན་པ་དེ་ད་རུང་མ་ཤིའམ་གསུངས་ནས་ལིང་ག་ཕྱེད་མར་
གཤགས་པས་རྒྱལ་པོ་ལུས་ཚལ་པར་ 
ར་གས་ནས་ཤི །བློན་པོ་དེ་ལ་སྔགས་བཏབ་
པས་རེངས། ཡང་མུ་སྟེགས་ཀྱི་སློབ་དཔོན་སཱ་གར་ནནྡ་ཞེས་བྱ་བ་ཞིག་ཡོད་
པ་ལས། དེས་ཕྲ་མེན་མའི་རིག་སྔགས་མང་པོ་བསྒྲུབས་ཏེ་སངས་རྒྱས་པ་མང་
པོ་ལ་གནོད་པ་བྱེད་པ་ཞིག་ཡིན་པ་ལས། ལན་ཅིག་ལམ་སྲང་དོག་པོ་ཞིག་
ཏུ་སློབ་དཔོན་དང་འཕྲད་པས་ལམ་བཟུར་རེས་མ་བྱུང་། དེར་མུ་སྟེགས་ན་

112 བཀའ་བབས་བདུན་ལྡན།
རེ༑ ནང་པར་ཁྱེད་རྣམས་མ་ཤི་ན་ཁོ་བོ་ཅག་གི་ལུགས་མི་བདེན་ཞེས་ངན་
སྔགས་ཀྱི་དུས་བཏབ་ནས་སོང་། ནམ་སྲོད་ཀྱི་དུས་སུ་སོང་བ་ན་སློབ་དཔོན་
གྱི་གནས་རྣམས་སུ་ཐུག་ཚོམ་༼ ༦༣༥༽ ཆེན་པོ་བྱུང་།།
སློབ་དཔོན་གྱིས་དགོངས་པ་ལ་མཉམ་པར་བཞག་པས། མུ་སྟེགས་དེ་
རྣམས་ཉིད་ཀྱི་ལྷ་ཁང་སྤྱིལ་པོ་དང་བཅས་པ་ཐམས་ཅད་ཞིག་སྟེ། དེར་སཱ་ག་
ར་འཁོར་དང་བཅས་པ་ཡང་དེ་ཉིད་དུ་དུས་གཅིག་ལ་ཤི །དུས་དེའི་ཚེ་སཱ་ག་
ར་ནི་མུ་སྟེགས་ཀྱི་སྔགས་མཁན་ཐམས་ཅད་ཀྱི་གཙོ་བོ་ཡིན་ནོ། །སློབ་དཔོན་
དེས་སྨན་པ་ཞབས་ལ་གདམས་ཏེ།
༈ སློབ་དཔོན་དེ་(ཝེཏྲ་པཱད་སྟེ་སྨན་པ་ཞབས་)ནི་མཐའ་འཁོབ་ཞིག་ཏུ་
བྲམ་ཟེའི་རིགས་སུ་སྐྱེས་ནས། མུ་སྟེགས་ཀྱི་ཆོས་ལུགས་ལ་མཁས་ཤིང་ནུས་
པ་ཡང་གྲུབ་པ་ཡིན་པ་ལ། ཕྱིས་སངས་རྒྱས་ཀྱི་བསྟན་པ་ལ་དད་ནས། ཡུལ་
དབུས་ནཱ་ལནྡཱར་སློབ་དཔོན་མར་མེ་མཛད་བཟང་པོ་དང༌། མར་མེ་མཛད་
བཟང་པོའི་ཡང་བླ་མ་དཔལ་སངས་རྒྱས་ཡེ་ཤེས་གཉིས་ལ་ཕ་རོལ་ཏུ་ཕྱིན་
པ་ནས་བརྩམས་ཏེ། གསང་སྔགས་ཕྱི་ནང་གི་བར་གྱི་ཐོས་པས་རྒྱུད་སྦྱངས།
དབང་བསྐུར་ཞིང་གདམས་པ་མཐའ་དག་གནང་། ཁྱད་པར་འདུས་པ་དང་
ཧེ་རུ་ཀའི་དཀྱིལ་འཁོར་དུ་དབང་བསྐུར་བའི་ཚེ་མེ་ཏོག་ཁྲོ་བོ་ཧཱུྃ་མཛད་
ལ་ཕོག །ཡུན་རིང་དུ་བསྒོམས་པས་རིམ་གཉིས་ཀྱི་ཏིང་ངེ་འཛིན་ཁྱད་པར་
ཅན་སྐྱེས། ཁྱད་པར་ཟླ་བ་དྲུག་ཏུ་སྒྲུབ་པ་བྱས་པས་དངོས་གྲུབ་ཐོབ་པར་ཤེས་
ནས། དེའི་སྒྲུབ་པའི་རྟེན་དུ་གདོལ་པའི་བུ་མོ་ཨུཏྤལ་སྔོན་པོའི་ཁ་དོག་ལྟ་བུ་
རྡོ་རྗེའི་རིགས་ཀྱི་ཕྱག་རྒྱའི་མཚན་ཉིད་ཚང་བ་ཞིག་དགོས་པ་ཕྱོགས་ཞིག་
ནས་བཙལ་བས་རྙེད་ནས། ཕ་མ་ལ་བསླངས་པས་དེ་རྣམས་ན་རེ། བྲམ་ཟེའི་
སློབ་དཔོན་ཁྱོད་སྨྱོ་བ་ཡིན་ནམ། ངེད་གདོལ་པའི་རིགས་ཡིན་པས་ཁྱོད་ཉིད་

བསྐྱེད་རིམ་འཕྲིན་ལས་དང་བཅས་པའི་བཀའ་བབས། 113
དང་ངེད་རྣམས་ལ་ཡང་ཆད་པ་མི་འོང་ངམ་ཟེར་བ་ལ། ང་ལ་སྒྲུབ་པའི་རྟེན་
དུ་དགོས་པས་ཐ་མལ་གྱི་རིགས་ཉམས་པ་སོགས་ཀྱི་ཆད་པ་མི་འོང་བྱས་པས།
འོ་ན་བུ་མོའི་ལུས་དང་མཉམ་པའི་གསེར་དང་དངུལ་དགོས་ཟེར། དེར་སློབ་
དཔོན་གྱིས་སྐད་ཅིག་ལ་ས་འོག་གི་གཏེར་ཕྱུང་སྟེ་དེ་རྣམས་ལ་བྱིན།།
དེ་ནས་སློབ་དཔོན་ཕྱག་རྒྱར་བཅས་པ་རི་ཕུག་ཅིག་ཏུ་ཟླ་བ་དྲུག་སྒྲུབ་
པ་བྱས་པས་ཡར་ངོའི་ཚེས་བརྒྱད་ཀྱི་ཐོ་རངས་ཀྱི་དུས་སུ་ནམ་མཁའ་ལ་ཧཱུྃ་གི་
སྒྲ་ཆེན་པོ་གྲགས། དཔལ་ཧེ་རུ་ཀ་ལ་སོགས་པ་དཀྱིལ་འཁོར་ཐམས་ཅད་ཀྱང་
མངོན་སུམ་དུ་མཐོང་། ཕྱག་རྒྱ་ཆེན་པོ་མཆོག་གི་དངོས་གྲུབ་ཀྱི་གོ་འཕང་
ཡང་ཐོབ། འདུས་པ་གཙོ་བོར་གྱུར་པའི་ལམ་གྱིས་འགྲོ་བ་མང་པོ་ལ་ཕན་
བཏགས། བསྟན་བཅོས་ཀྱང་མང་དུ་མཛད་ནས། མཐར་སྐུ་ལུས་དེ་ཉིད་ཀྱིས་
སངས་རྒྱས་མི་འཁྲུགས་པའི་ཞིང་དུ་ཁྱུང་གི་རྒྱལ་པོ་འཕུར་བ་ལྟར་བཞུད་དོ།།
འདི་རྙིང་མ་བ་ལ་གྲགས་པའི་སློབ་དཔོན་ཧཱུྃ་ཀ་ར་དང་གཅིག་པར་
གྲགས། དེ་ལྟ་ན་འཁྲུངས་ཡུལ་བལ་པོ་ཡིན། རྒྱལ་པོ་སད་ན་ལེགས་ཀྱི་དུས་
བོད་དུ་ཡང་བྱོན་པར་རིག་གོ །དེ་ལ་སློབ་དཔོན་ཨ་བ་དྷུ་ཏི་པ་ཞེས་བྱ་བ་
ཞིག་གིས་ཞུས། དེ་ལ་རཏྣ་ཨཱ་ཀ་ར་ཤཱནྟི་པས་ཞུས། དེ་ལ་རྡོ་རྗེ་གདན་པ་ཆེན་
པོས་ཞུས། དེ་ལ་ཀུ་ས་ལི་པས་ཞུས་པའི་བརྒྱུད་པའང་ཡོད་གསུང་། འོན་ཀྱང་
བཀའ་བབས་གཙོ་བོར་གྱུར་པ་ནི་སྨན་པ་ཞབས་ལ་ཨོ་རྒྱན་གྱི་སློབ་དཔོན་
སངས་རྒྱས་དཔལ་ཞི་བས་ཞུས། དེ་ལ་རྡོ་རྗེ་གདན་པ་ཆེན་པོས་ཞུས། དེ་ལ་རྡོ་
རྗེ་གདན་པས་སོ་རི་པ་ཡང་ཟེར། རཏྣ་ཨཱ་ཀ་ར་གུསྟ་ཡང་ཟེར། རྡོ་རྗེ་གདན་པ་
བར་པས་ཞུས།།
ཡང་སློབ་དཔོན་ཆེན་པོ་སངས་རྒྱས་ཡེ་ཤེས་ཞབས་ཀྱིས་སློབ་དཔོན་
ཆེན་པོ་པདྨ་འབྱུང་གནས་ལ་བཤད། འདི་ལ་པདྨ་བཛྲ་ཕྱི་མའམ་ཆུང་བར་

114 བཀའ་བབས་བདུན་ལྡན།
གྲགས། རྣམ་ཐར་རྒྱས་པ་ལོགས་སུ་ཡོད་པ་ལས་ཤེས་སོ། །པདྨ་ཆེ་ཆུང་དུ་
གྲགས་པ་ནི་དུས་སྔ་ཕྱི་ལ་བཏགས་པ་ཡིན་ནོ། །སློབ་དཔོན་དེས་ཀཱ་མ་རཱུའི་
ཡུལ་གྱི་ཨ་བ་དྷུ་ཏིའི་རྣལ་འབྱོར་པ་རཏྣ་ཤྲཱི་ལ་ཞེས་བྱ་བ་ལ་གདམས། དེ་ལ་
ཀ་ཡསྦྲ་བྲིདྡྷ་སྟེ་ཡིག་མཁན་རྒན་པོ་ཞེས་བྱ་བས་ཞུས་ཏེ།
༈ སློབ་དཔོན་ཀ་ཡསྦ་བྲྀཏྟ་སྟེ་ཡིག་མཁན་རྒན་པོ་བགྲེས་པོ་དེ་ནི་རྒྱལ་
པོ་དྷརྨ་པཱ་ལའི་ཡིག་མཁན་ཡིན་པ་ལ། ལོ་བརྒྱད་ཅུ་ལོན་ནས་ནཱ་ལནྡྲར་རབ་
ཏུ་བྱུང་། གསུང་རབ་བསླབས་པས། དེ་དང་ཉེ་བ་ན་རྒྱལ་པོ་མ་ཧི་པཱ་ལས་
ལམ་དུ་འགྲོ་བ་མཐོང་སྟེ་ཤིང་གི་ཡལ་ག་སྐམ་པོ་ཞིག་སློབ་དཔོན་ལ་བསྟན་
ཏེ༑ ཁྱོད་ཀྱིས་སྡེ་སྣོད་རྣམས་ཤེས་པའི་ཚེ། ཤིང་འདི་ལའང་མེ་ཏོག་འབྱུང་ངེས་
ཞེས་དཔྱས་སོ།།
སློབ་དཔོན་ གྱིས་བསམས་པ། ད་ནི་སྒྲུབ་བ་པ་བྱའོ་སྙམ་ནས་ཀཱ་མ་རཱུའི་ཨ་
བ་དྷུ་ཏི་པ་ལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་དུ་དབང་
བསྐུར་ཞུས་ནས་བསྒོམས་པས་ལོ་གསུམ་ནས་བསྐྱེད་རིམ་གྱི་ལམ་མཐའ་དག་
་སོང་
རྫོགས། ཆུ་གླིང་ཞིག་ཏུ་མཎྜལ་བྱས་ནས་སྒྲུབ་པ་མཛད་ནས་ཞག་བདུན་
བའི་ཐོ་རངས་འཇམ་པའི་རྡོ་རྗེ་རྨ་བྱ་ལ་ཆིབས་པ་མངོན་སུམ་དུ་ཞལ་བསྟན་
ནས་བྱིན་གྱིས་བརླབས་པས་ཆོས་ཐམས་ཅད་ཀྱང་སྐད་ཅིག་གིས་ཤེས། དངོས་
གྲུབ་ཀྱང་ཐོབ་པར་གྱུར། རྒྱལ་པོའི་དྲུང་དུ་སོང་སྟེ་ངས་ནི་སྡེ་སྣོད་གསུམ་ཤེས་
ན༑ རྒྱལ་པོས་སྔར་གྱི་ཤིང་དེ་ལ་མེ་ཏོག་སྟོན་དགོས་བྱས་པས། རྒྱལ་པོ་ཡང་
ངོ་མཚར་སྐྱེས་ནས་བླ་མར་བཟུང་། སློབ་དཔོན་དེས་གསང་སྔགས་ཀྱི་ལྷ་
ཁང་ཡང་མང་དུ་བཞེངས། གཙོ་བོར་བསྐྱེད་རིམ་དང་སྒྲུབ་ཐབས་བཤད། ཀྱེ་
རྡོ་རྗེའི་འགྲེལ་པ་ཁ་སྦྱོར་དྲི་མེད་མཛད་མཁན་དེ་ཡིན་ནོ། །འགྲེལ་པ་འདི་ལ་
སྔ་འགྱུར་ཁྱུང་པོ་རྣལ་འབྱོར་གྱིས་ཞུས་ནས་གླན་དར་མ་བློ་གྲོས་ཀྱིས་བསྒྱུར་

བསྐྱེད་རིམ་འཕྲིན་ལས་དང་བཅས་པའི་བཀའ་བབས། 115
བ་ལ་མཛད་བྱང་ལ་ཡང་ག་ཡ་སྦྲ་བགྲེས་པོས་མཛད་ཅེས་འབྱུང་ལ། ཤོང་བློ་
བརྟན་གྱི་འགྱུར་ལ་ནི་ཌ་ག་ད་ཤས་མཛད་ཅེས་འབྱུང་སྟེ་སློབ་དཔོན་གཅིག་
པོ་དེའི་མཚན་གྱི་རྣམ་གྲངས་ཡིན་པར་སེམས་སོ། །འགྲེལ་པ་དེ་ནི་སློབ་
དཔོན་དེའི་གསུང་རྒྱུན་སློབ་མས་བཀོད་པ་ཡིན་ནམ་སེམས། འདི་དང་སློབ་
དཔོན་བྷ་བ་སྐནྡྷ་གཅིག་པར་གྲགས་སོ། །སློབ་དཔོན་དེས་དུར་ཧ་རི་ཞེས་བྱ་
བ་ལ་བཤད། དེས་རྡོ་རྗེ་གདན་པ་སྔ་མ་ལ་བཤད། དེ་ལ་རྡོ་རྗེ་གདན་པ་བར་
པས་ཞུས་སོ། །
༈ སློབ་དཔོན་རྡོ་རྗེ་གདན་པ་ཆེན་པོ་(མ་ཧཱཝཛཱས་ན་པ་)ནི་ཡུལ་མ་
ལ་པར་སྐུ་འཁྲུངས། རིགས་བྲམ་ཟེ། རིག་པའི་གནས་ཐམས་ཅད་ལ་ཤིན་ཏུ་
མཁས། ཕྱིས་ནཱ་ལནྡྲར་རབ་ཏུ་བྱུང་། གསང་སྔགས་ཕྱི་ནང་ཐམས་ཅད་ལ་
མཁས་ཤིང་། ཁྱད་པར་གདམས་ངག་ཤིན་ཏུ་ཆེ། བྱང་ཆུབ་ཀྱི་ཐུགས་འབྱོངས་
པས་མ་ག་དྷཱ་པ་ལ་ཤིན་ཏུ་བཀྲ་ཤིས་ཤིང་འགྲོ་དོན་ཆེ་བ་བྱུང་། ཨ་ཏི་ཤ་
ར
བཞུགས་པའི་དུས་ཙམ་ན་རྡོ་རྗེ་གདན་གྱི་མཁན་པོར་མངའ་གསོལ་བ་ཡིན་
ནོ༑ ༑ཕྱིས་བི་ཀྲ་མ་ལ་ཤཱི་ལའི་མཁན་པོ་ཡང་མཛད།།
༈ དེའི་སློབ་མ་རྡོ་རྗེ་གདན་པ་བར་པ་རཏྣ་ཨཱ་ཀ་ར་གུ པ་ནི་ཤར་ཕྱོགས་
གོ་རའི་ཡུལ་དུ་འཁྲུངས། རིགས་ནི་བྲམ་ཟེ། ཆུང་ངུ་ནས་མདོ་སྔགས་ཐམས་
ཅད་ལ་མཁས་ཤིང་། བསྙེན་པ་ཡང་གྲུབ་པས་རྡོ་རྗེ་སློབ་དཔོན་དུ་བྱེད་
ཅིང་། རྟེན་དགེ་བསྙེན་ཡིན་ཡང་དགེ་སློང་མང་པོས་མཐའ་བསྐོར་ཏེ་ཆོས་
སྟོན་ཅིང་ཡུལ་དབུས་སུ་འོངས་པས། རྒྱལ་པོའི་བློན་པོ་དད་པ་ཅན་ཞིག་
ན་རེ། ཁྱེད་དགེ་སློང་གྱིས་ཤིག །གཞན་དུ་ན་དགེ་སློང་སྡེ་སྣོད་གསུམ་པ
དགེ་བསྙེན་ལ་ཕྱག་འཚལ་བ་འདི་བསྟན་པ་ལ་ལ་གནོད་པ་ཡིན་ཟེར། ང་ལ་མ་

116 བཀའ་བབས་བདུན་ལྡན།
རྒན་མོ་ཞིག་གསོ་དགོས་པ་ཡོད་པས་དགེ་སློང་མི་བྱེད་བྱས་པས། དེས་མའི་
འཚོ་བ་ལ་གསེར་སྲང་དྲུག་ཅུ་བྱིན། དེ་ནས་སློབ་དཔོན་བི་ཀྲ་མ་ལ་ཤཱི་ལར་
དགེ་སློང་མཛད། དེར་པཎྜི་ཏ་དང་རྣལ་འབྱོར་པ་གདམས་ངག་ཆེ་ཚད་ལ་
གཏུགས། སློབ་དཔོན་རྡོ་རྗེ་གདན་པའི་དབང་རྒྱུད་གདམས་ངག་ཐམས་ཅད་
ཀྱང་ཐུགས་སུ་ཆུད། ཕྱིས་རྡོ་རྗེ་གདན་གྱི་མཁན་པོ་རྒྱུན་རིང་མཛད་
དེ་ནས་ལྷོ་ཕྱོགས་ཀྱི་རྒྱུད་དུ་འབྱོན་པར་བཞེད་ནས་དཔོན་སློབ་སུམ་
ཅུ་ཙམ་གྱིས་སོ་རིར་བྱོན། སོ་རིའི་རྒྱལ་པོའི་རྨི་ལམ་དུ་རྡོ་རྗེ་གདན་གྱི་མ་ཧཱ་
བོ་དྷིའི་ཞལ་༼༦༢༩༽ནས། ངའི་བསྟན་པ་ལྷོ་ཕྱོགས་སུ་མ་གཏོང་ཞེས་གསུང་
བ་རྨིས་པ་ལ། ནངས་པར་སློབ་དཔོན་འཁོར་བཅས་ལྷོ་ཕྱོགས་སུ་འབྱོན་པའི་
པོ་ཏི་དང་། སྐུ་གཟུགས་སོགས་གདན་འདྲེན་པའི་འུ་ལག་དགོས་ཞེས་བྱུང་
བས་རྨི་ལམ་གྱི་དོན་གོ་ནས། དེར་རྒྱལ་པོས་བཞུགས་པར་ཡང་ཡང་
བ་བཏབ་པས། སློབ་དཔོན་ཤིན་ཏུ་ཐུགས་རྗེ་ཆེ་བས་སོ་རི་ཉིད་དུ་བཞུགས་
པས་མཚན་ཡང་སོ་རི་པར་གྲགས། སློབ་དཔོན་འདི་ཡང་བསྐྱེད་རིམ་མཐར་
ཕྱིན། ཡི་དམ་གྱི་ལྷ་མང་པོའི་ཞལ་མཐོང་། ཁྱད་པར་རྒྱ་གར་གྱི་ཡུལ་རང་ན་
གདམས་ངག་ཆེ་བར་བྱེད། དེས་སློབ་དཔོན་འཇིགས་མེད་འབྱུང་གནས་ལ་
གདམས་པ་ཡིན། དེས་ཤུ་བྷཱ་ཀ་ར་གུཔྟ་ལ། དེས་ཤཱ་པཱ་ལ་ལ། དེས་རྣལ་འབྱོར་
པ་བཛྲ་ཤྲཱི་ལ། དེས་རྩོད་པའི་དུས་ཀྱི་སློབ་དཔོན་ཐམས་ཅད་མཁྱེན་པར་
གྲགས་པ་ཆོས་འབྱུང་དཔལ། དེས་སངས་རྒྱས་གྲགས་པ་ལ། དེས་རིན་ཆེན་
གྲགས་པ། དེས་རཱ་ཏི་གུཔྟ་ལ་གདམས་ཏེ། དེ་དག་གི་བར་གྱི་ལོ་རྒྱུས་རྒྱས་པར་
མི་གསུང་། རིན་པོ་ཆེའི་འབྱུང་ཁུངས་ལྟ་བུའི་གཏམ་ལས། བསྐྱེད་རིམ་བརྒྱུད་
པའི་གཏམ་གྱི་སྐབས་ཏེ་དྲུག་པའོ།། །།

བཀའ་བབས་དྲུག་པ།
ཚིག་གི་བརྒྱུད་པའི་བཀའ་བབས།
༄༅། །བཀའ་བབས་དྲུག་པ་ནི་ཚིག་གི་བརྒྱུད་པ་ཡིན་ཏེ། དེ་ཡང་ཚིག་གི་
བརྒྱུད་པ་བྱས་ཀྱང་རྒྱུད་ཀྱི་བཤད་པའི་བརྒྱུད་པ་ཡིན་གསུང་། དེ་ལ་རྒྱུད་
མང་པོ་ཞིག་གི་བཤད་བཀའ་ནཱ་ནཱ་རོ་པ་དང་། མེ་ཏྲི་པ་གཉིས་ལ་བཞུགས། ཡང་
འགའ་ཞིག་ནི་ཀླུ་སྒྲུབ་ཀྱིས་ཨཱརྱ་དེ་བ་ལ་བཤད། དེས་སྒྲ་གཅན་འཛིན་ལ་
བཤད། དེས་ཟླ་བ་གྲགས་པ་ལ་བཤད། དེས་འོད་ཟེར་འབྱུང་གནས་ལ་བཤད།
དེས་ཡེ་ཤེས་གྲགས་པ་ལ་བཤད། དེས་ཤཱནྟི་པ་ལ་བཤད།
ཡང་རྒྱུད་ཀྱི་བཤད་པ་མང་པོ་ཞིག་ནི་འཇམ་དཔལ་བཤེས་གཉེན་(མཉྩ་
ཤྲཱི་མི་ཏྲ)གྱིས་བྲམ་ཟེ་ཡེ་ཤེས་རྡོ་རྗེ་ལ་བཤད་ནས་དེ་ལས་བརྒྱུད་པ་དང་། བྱང་
ཆུབ་རྡོ་རྗེ་ལས་བརྒྱུད་པ་དང་། ཡང་དཔལ་ཡེ་ཤེས་ཞབས་ཀྱིས་རབ་ཞི་བཤེས་
གཉེན་ལ་བཤད། དེས་དཔལ་སྡེ་དང་། ཙི་ལུ་པ་དང་། ནག་པ་སྐྱེས་དང་། སྨན་
པ་ཞབས་ཏེ་བཞི་ལ་བཤད། དེ་བཞི་ལ་འཇམ་དཔལ་ཡེ་ཤེས་ཀྱིས་ཞུས། དེ་ལ་
དོན་ཡོད་རྡོ་རྗེ་ཆེན་པོས་ཞུས། དེ་ལ་སིདྡྷི་བཱི་རས་ཞུས། དེ་ལ་ཨ་ཏི་ཤས་ཞུས།
དེ་ལ་བཤེས་གཉེན་གསང་བས་ཞུས། དེ་ལ་རྡོ་རྗེ་གནད་པ་ཆེ་བས་ཞུས་པའི་
སྐོར་དང་། ཡང་མང་པོ་ཞིག་ནི། ཙི་ལུ་པ། ཐ་ག་ན། ཤཱནྟི་པ། ཛྷཱ་ན་ ཤྲཱི་མི་ཏྲ།
ཇོ་བོ་རྗེ། རྡོ་རྗེ་གདན་པ་སྔ་ཕྱི་རྣམས་ནས་བརྒྱུད་པའང་ཡོད་ལ། ཡང་སློབ་
དཔོན་ལ་ལི་ཏ་བཛྲ་སྟེ་རོལ་པའི་་རྡོ་རྡོ་རྗེས་རྗེས་ཨོ་རྒྱན་ནས་རྒྱུད་མང་པོ་སྤྱན་དྲངས།
སློབ་དཔོན་ལཱི་ལ་བཛྲ་ལ་བཤད། དེས་འཇམ་དཔལ་ཡེ་ཤེས་ལ་བཤད། སློབ་
དཔོན་འདིས་རྡོ་རྗེ་འཇིགས་བྱེད་ཀྱི་རྣལ་འབྱོར་གྱིས་བརྡུང་སྟངས་བྱས་པས་

118 བཀའ་བབས་བདུན་ལྡན།
སྟག་གཟིག་གི་རྒྱལ་པོ་གླང་པོ་ཆེ་དང་བཅས་པ་ཕྱེ་མར་སོང་བའི་གཏམ་རྒྱུད་
ཡོད། དེས་ནི་དོན་ཡོད་རྡོ་རྗེ་ཆེན་པོ་ལ་གདམས་པ་ཡིན་ནོ།།
༈ ཡང་སློབ་དཔོན་སྤྱོད་པ་པ་དང་། སློབ་དཔོན་བྲམ་ཟེ་དཔལ་འཛིན་
ཞེས་བྱ་བ་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པ། ལྷོ་ཕྱོགས་བེ་དབྷ་
ན་དགེ་སློང་སྡེ་སྣོད་གསུམ་པ་ཆོས་སྨྲ་བ་ཆེན་པོ་ཞིག་མུ་སྟེགས་ཀྱི་རྒྱལ་པོ་
གཅིག་གིས་མགོ་གཅོད་པར་རྩོམ་པ་ལ། སློབ་དཔོན་རྒྱལ་པོའི་དྲུང་དུ་བྱོན་ཏེ།
འདི་མགོ་མ་གཅོད་བྱས་པས། འོ་ན་ཁྱོད་རང་གི་མགོ་སྤུས་མར་ཐོང་ཟེར་བས་
སློབ་དཔོན་གྱིས་དབུ་བཅད་ནས་བྱིན། དེར་མ་ཧེའི་མགོ་ཞིག་བསླན་པས
འབྱར་བའི་ཆོ་འཕྲུལ་བསྟན། སློབ་དཔོན་མ་ཧེའི་དབུ་ཅན་དུ་གྲགས་སོ། །དེས་
ཧ་རི་ཀེ་ལ་ལ་གདམས། འདིས་ནི་ཕྱག་རྒྱ་བྱི་ལར་བསྒྱུར་བས་བྷི་ར་ཌི་པ་ཞེས་
གྲགས། དེས་ཀྱང་འཇམ་དཔལ་ཡེ་ཤེས་ལ་གདམས་སོ།།
༈ ཡང་རྒྱུད་ཁ་ཅིག་ནི་སློབ་དཔོན་ཀུ་ཀུ་རི་པས་སྤྱན་དྲངས་པ་ཡིན་
ཏེ༑ དེ་ཡང་ཤར་ཕྱོགས་བྷང་ག་ལའི་ཡུལ་དུ་འཁྲུངས། ནཱ་ལནྡྲའི་པཎྜི་ཏ་དགེ་
སློང་ཞིག་ཡིན་པ་ནགས་ཚལ་ལ་དབེན་པ་ཞིག་ཏུ་རྩེ་གཅིག་ཏུ་བསྒོམ་མས་པས།
དེར་ཐུན་མོང་གི་དངོས་གྲུབ་མང་པོ་ཡང་ཐོབ། བསྐྱེད་རིམ་ཡང་བརྟན་པར་
གྱུར། ནང་གཅིག་ཕུག་པའི་ནང་དུ་ཁྱི་གུ་མོ་ཞིག་བྱུང་། ཉིན་ཞག་འགའ་རེ་
ཟས་ཀྱིས་གསོ་ཞིང་ཡོད། དེར་ལྷ་རྣམས་ཀྱིས་སློབ་དཔོན་སྤྱན་དྲངས་ཏེ་སུམ་
ཅུ་རྩ་གསུམ་དུ་འདུག་པ་ལ། ཇི་ཞིག་ན་སྔར་གྱི་ཁྱི་གུ་དེ་དྲན་ཏེ། ལྷ་རྣམས་
ཡང་འཛམ་བུ་གླིང་དུ་འགྲོ་བྱས་པས། ཅི་ཡིན་ཟེར། ཁྱི་གུ་དེ་ལྟོགས་ཏེ་འཆི་བ་
ཡོད་བྱས་པས། ལྷ་རྣམས་ན་རེ། ཁྱེད་ཡུན་རིང་དུ་ཏིང་ངེ་འཛིན་བསྒོམས་ན།
ད་དུང་ཡང་ཁྱི་གུའི་རྣམ་རྟོག་ཀྱང་མ་ཞིའ མ་ཞེས་ཟེར་བས་བདེན་སྙམ། སློབ་

ཚིག་གི་བརྒྱུད་པའི་བཀའ་བབས། 119
དཔོན་གྱིས་ལོ་བཅུ་གཉིས་ལྷའི་གནས་སུ་བཞུགས། དེ་ནས་རང་གི་གནས་སུ་
འོངས་པ་ན། སྔར་གྱི་ཁྱི་གུ་དེ་ནི་ཆེ་རུ་མ་སོང་བར་འདུག་སྐད། བྲག་གི་ཕུག་
ལ་ཁྱིས་བྲུས་པས་ཆུ་མིག་ཀྱང་བརྡོལ་སྣང་བ། ཁྱི་གུ་ལག་ཏུ་བླངས་པས་བུད་
མེད་རྒྱན་ཐམས་ཅད་ཀྱིས་བརྒྱན་པ་ཞིག་ཏུ་གྱུར་སྐད། དེ་ནི་རྡོ་རྗེ་རྣལ་འབྱོར་
མ་ཡིན་ཏེ། དེ་དང་ལྷན་ཅིག་ཏུ་སྤྱོད་པ་སྤྱོད་ཅིང་། སྐྱེ་བོའི་མངོན་དུ་ཁྱི་མོར་
སྤྲུལ་པས་སློབ་དཔོན་ཀུ་ཀུ་རི་པ་ཞེས་གྲགས། དེས་མཁའ་འགྲོ་མའི་གནས་
ནས་རྒྱུད་མང་དུ་སྤྱན་ངས། པདྨ་བཛྲ་ཞེས་ས་པ་ལ་བཤད། དེས་ཏིལླི་པ་ལ།
དེས་ནཱ་རོ་པ་ལ། དེས་ཤཱནྟི་པ་ལ།
༈ སློབ་དཔོན་ཤཱནྟི་པ་དེ་ནི་མ་ག་དྷཱའི་ཡུལ་དུ་བྲམ་ཟེའི་རིགས་ལས་
འཁྲུངས་ཏེ། རིག་བྱེད་དང་། རིག་བྱེད་ཀྱི་ཡན་ལག་རྣམས་དང་། བརྟག་པ་
བརྒྱད་ལ་སོགས་པ་ལ་ཆུང་ངུ་ནས་མཁས་པར་སྦྱངས་སོ། །ཁ་ཅིག་རྗེ་རིགས་
སུ་འདོད་པའང་ཡོད་གསུང་། ཨོ་ཏནྟ་པུ་རིར་ཐམས་ཅད་ཡོད་སྨྲའི་སྡེ་ལ་རབ་
ཏུ་བྱུང་། ཉན་ཐོས་ཀྱི་སྡེ་སྣོད་གསུམ་པོ་ཐམས་ཅད་ཐུགས་སུ་ཆུད། བི་ཀྲ་མ་
ཤཱི་ལར་བྱོན་ཏེ་ཛེ་ཏཱ་རི་ཆེན་པོ་ལ་སོགས་པ་མཁས་པ་མང་པོ་ལ་ཐེག་པ་ཆེན་
པོའི་མདོ་དང་བསྟན་བཅོས་ཕལ་ཆེར་གསན། གནས་བརྟན་སློབ་དཔོན་ཆེན་
པོར་གྱུར་ཏེ་སོ་མ་པུ་རིའི་མཁན་པོར་ཡང་མངའ་གསོལ། ལོ་འགའ་གཙུག་
ལག་ཁང་དེ་ཉིད་ཀྱི་གནས་བརྟན་མཛད་དོ།།
དེ་ནས་རིན་ཆེན་གྲགས་པ་དང་། ནག་པོ་དམ་ཚིག་རྡོ་རྗེ་དང་། ཐ་ག་
ན་ལ་སོགས་པ་བླ་མ་མང་པོ་བསྟེན་ཅིང་། རྒྱུད་བརྒྱ་རྩ་གསན་ཅིང་ཐུགས་
པ་བཞུགས་པར་གྲགས་སོ། །དེ་ནས་མ་ལ་བར་ཕེབས་ཏེ། ལོ་བདུན་དུ་ཐུགས་
དམ་ལ་བཞུགས་པས་འཇམ་དབྱངས་དང་། སྒྲོལ་མ་དང་། མི་ཕམ་མགོན་པོ་

120 བཀའ་བབས་བདུན་ལྡན།
རྣམས་ཀྱི་ཞལ་གཟིགས་ཤིང་དམ་པའི་ཆོས་ཀྱི་བདུད་རྩི་གསོལ་བ་ལས། དེ་
ཀུན་ཡང་ཐོགས་མེད་ཀྱི་གཞུང་ལུགས་དང་མཐུན་པར་གསུང་བ་བྱུང་བས།
སློབ་དཔོན་འདི་འཕགས་པ་ཐོགས་མེད་ཀྱི་ལུགས་མཐར་ཐུག་ཏུ་མཛད་དོ།།
དེ་སྐབས་སློབ་དཔོན་གྱི་མནལ་ལམ་དུ་འཕགས་མ་སྒྲོལ་མས་སིང་གའི་གླིང་
དུ་བཞུད་ཅིག་པར་ལུང་བསྟན་ནོ།།
སིང་ག་ལའི་རྒྱལ་པོའི་རྨི་ལམ་དུ་ཡང་། འཛམ་བུའི་གླིང་ན་སློབ་དཔོན་
རིན་ཆེན་འབྱུང་གནས་ཞི་བ་ཡོད་པས་དེ་སྤྱན་དྲོངས་ཤིག །ཁྱོད་ཀྱི་ཡུལ་
དུ་ཐེག་པ་ཆེན་པོ་དར་བར་འགྱུར་རོ། །ཞེས་ལུང་བསྟན་པ་བྱུང་བས། སློབ་
དཔོན་བྷང་ག་ལར་ཕེབས་པ་དང་། སིང་ག་ལའི་ཕོ་ཉས་བྷང་ག་ལར་སླེབ་པ་
དུས་མཚུངས་བྱུང་། ཐེག་པ་ཆེན་པོའི་མདོ་སྡེ་ཉིས་བརྒྱ་ཙམ་སྤྱན་དྲངས་ཏེ་
སིང་ག་ལར་ལོ་བདུན་ཆོས་གསུངས། ཐེག་པ་ཆེན་པོའི་དགེ་འདུན་ལྔ་བརྒྱ་
ཙམ་བྱུང་། མདོ་སྡེ་དེ་དག་ཤིན་ཏུ་དར་བར་གྱུར་ཏོ། །དེ་སྔོན་སིང་ག་ལར་
གྲུབ་ཆེན་ནི་མང་དུ་བྱོན་མོད་ཀྱི། དགེ་འདུན་ཐམས་༼༦༩༣ ༽ ཅད་ཉན་ཐོས་
ཡིན་པར་མངོན་ནོ།།
དེ་ནས་འཛམ་བུ་གླིང་དུ་ཕེབས་པའི་ལམ་དུ་རྒྱུ་མཚོའི་རླབས་འཁྲུགས་
པ་དང་། གཟིངས་ལ་བསྐྱོད་པའི་ཆོམ་རྐུན་བྱུང་བ་རྣམས་སྔགས་བཟླས་པའི་
བྱེ་མ་གཏོར་བ་ཙམ་གྱིས་ཆོམ་རྐུན་རྣམས་དབང་དུ་འདུས། རྒྱ་མཚོའི་རླབས་
ཞི༑ དེ་ནས་རྒྱ་གར་ལྷོ་ཕྱོགས་ཀྱི་ཡུལ་ཐ་དད་བརྒྱུད། རིམ་པས་རྡོ་རྗེ་གདན་
དུ་ཕེབས། ཕྱིས་རྒྱ་ནག་རི་བོ་རྩེ་ལྔར་སྒྲུབ་པ་ལ་བཞུད་པར་དགོངས་པའི་ཚེ།
རྒྱལ་པོའི་རྨི་ལམ་དུ་སངས་རྒྱས་དངོས་དང་མཇལ་བ་ཞིག་རྨི་བ། ནངས་པར་
སློབ་དཔོན་བྱོན་པས། རྒྱལ་པོས་བི་ཀྲ་མར་བཞུགས་པར་གསོལ་བ་བཏབ་
པས་བི་ཀྲ་མ་ཤཱི་ལའི་ཤར་སྒོ་བ་མཛད་པ་ཡིན་ནོ།།

ཚིག་གི་བརྒྱུད་པའི་བཀའ་བབས། 121
ལོ་རྒྱུས་འགའ་ཞིག་ཏུ། རྒྱལ་པོ་འདི་མ་ཧི་པཱ་ལ་ཡིན་ཟེར་བ་དང་། ཁ་
ཅིག་ལས་དེའི་ཚ་བོ་རྒྱལ་པོ་ཙ་ན་ཀ་ཡིན་ཟེར་བ་གཉིས་ལས། ཕྱི་མ་དག་
པར་མངོན་ནོ། །དེར་མུ་སྟེགས་ཀྱི་པཎྜི་ཏ་ཉིས་བརྒྱ་ཙམ་དང་སྔ་ཕྱིར་རྩོད་པ་
མཛད་པས་ཐམས་ཅད་ལས་རྒྱལ་ཏེ་སྙན་པའི་གྲགས་པས་ཕྱོགས་ཐམས་ཅད་
དུ་ཁྱབ། སངས་རྒྱས་པའི་ནང་དུ་ཡང་མཁས་པ་ལ་འགྲན་ཟླ་མེད་དེ་རྒྱལ་པོའི་
བླ་མར་བཀུར། རྩོད་དུས་ཀྱི་ཐམས་ཅད་མཁྱེན་པ་ཞེས་མཚན་དུ་གསོལ། ལྷ་
ཡུལ་ནས་དགྲ་བཅོམ་པ་དངོས་སུ་བྱོན་ནས་ཆོས་ཉན་པར་གྲགས།།
དེ་ལྟར་ཉིན་མཚན་དུ་དམ་པའི་ཆོས་ཀྱི་བྱ་བས་དུས་འདའ་བར་མཛད་
ཅིང་། ནམ་ཞིག་ན་ནཱ་རོ་པ་ཆེན་པོ་དངོས་གྲུབ་བརྙེས་པས། དེ་ལ་གདམས་
པ་ཅུང་ཟད་གསན། དགུང་ལོ་བརྒྱར་ཉེ་བའི་གནས་སྐབས་ཀྱི་ཚེ་ཉན་བཤད་
ཀྱི་བྱ་བ་མ་ལྕོགས་ནས། གསོལ་ཆས་རགས་པ་སྤངས་ཏེ་དབེན་པ་ཞིག་ཏུ་
བཞུགས་པ་ན། སྔོན་རང་གི་སློབ་མ་ཞིང་པ་ཞིག་དུས་དེར་གྲུབ་པ་ཐོབ་ནས་
རྫུ་འཕྲུལ་གྱིས་ནམ་མཁའ་ལ་འོངས་ནས་ཕྱག་བྱས་པ་བླ་མས་མ་མཁྱེན། དེ་
ནས་ལུས་སྣང་བར་བྱས་ཏེ་སློབ་དཔོན་ལ་ཕྱག་འཚལ་ལོ་ཞུས་པས། ཁྱོད་སུ་
ཡིན་གསུང་། དངོས་ཞིང་པ་ཏོག་ཙེ་པ་ལགས་ཞུས་པས། ངས་དེ་ཡང་བརྗེད་
ནས་མི་དྲན་མོད་ཀྱི། ད་ཁྱོད་ཀྱི་གདམས་པ་དེ་ང་ལ་བྱིན་ཅེས་གསུངས་པས་
ཏོག་ཙེ་པ་དེས་གདམས་པ་ཕུལ། དེའི་དོན་བསྒོམས་པས་རྡོ་རྗེ་ཕག་མོས་
བསྟན་ཏེ་གྲུབ་པ་ཐོབ་བོ།།
དེ་ནས་སྐུ་ལུས་ཀྱང་ཉམས་སྟོབས་དང་ལྡན་པར་གྱུར་ཏེ་སློབ་མ་རྣམས་
ལ་ཆོས་ཀྱང་ཅི་རིགས་པར་གསུང་ཞིང་བཞུགས་པ་ལས། ལན་ཅིག་སྲོད་ཀྱི་
དུས་ན་བུད་མེད་བཞིས་གདན་གྱི་མཐའ་ནས་བཏེག་སྟེ་ཡུད་ཙམ་པ་ཞིག་ལ་
ཨོ་རྒྱན་གྱི་གནས་སུ་དངོས་སུ་སྤྱན་དྲངས། ཞག་མང་དུ་བཞུགས་ཏེ་དཔའ་བོ་

122 བཀའ་བབས་བདུན་ལྡན།
དང་མཁའ་འགྲོ་མའི་དབུས་སུ་ཚོགས་ཀྱི་འཁོར་ལོ་ཆེན་པོ་མཛད། རྡོ་རྗེའི་
གླུ་མང་དུ་བླངས། ཚོགས་ཀྱི་གཙོ་བོ་རྡོ་རྗེ་ཕག་མོས་མདོ་རྒྱུད་ཀྱི་དགོངས་པ་
འགྲེལ་པའི་མཆོག་ཏུ་དབུགས་དབྱུང་བ་མཛད།།
དེ་སྐབས་མ་ག་དྷའི་སློབ་མ་དང་སྐྱེ་བོའི་ཚོགས་ཀྱིས་སློབ་དཔོན་གར་
བྱོན་ཆ་མེད། མི་སྣང་བར་གྱུར་པ་ཡིན་ནམ་སྙམ་སྟེ། དུས་ཀྱི་མཆོད་པ་བྱ་བར་
བརྩམས་པ་ལས། སླར་ཡང་ཁྲིའི་སྟེང་དུ་སློབ་དཔོན་ཉིད་གང་ནས་བྱོན་ཆ་
མེད་པར་ཕེབས། སློབ་མ་རྣམས་ལ་རྟོགས་པ་བརྗོད་པ་དང་། ལོ་རྒྱུས་གསུང་
བར་མཛད་པས་ཕལ་ཆེར་ངོ་མཚར་དུ་གྱུར་ཅིང་། འགའ་ཞིག་ཡིད་མ་ཆེས་
པར་ཡོད་པ་ལས། དུས་ནམ་ཞིག་ན་ཨོ་རྒྱན་གྱི་མི་མང་པོ་ཞིག་རྡོ་རྗེ་གདན་དུ་
མཆོད་པ་དང་ཚོང་བྱེད་པ་ལ་བྱུང་བ་ལ་མ་ག་དྷ་པ་རྣམས་ཀྱིས་གཏམ་དྲིས་
ཆོས་
པས། ཨོ་རྒྱན་གྱི་དྷུ་མ་ཏྟི་རར་དངོས་སུ་ཕེབས། ཡུན་རིང་དུ་བཞུགས།
ཀྱང་མང་དུ་བསྟན་ཅིང་། ངེད་རྣམས་ཀྱིས་ཀྱང་ཆོས་ཐོས་ཞེས་ཟེར་བས་རྩོད་
མེད་དུ་གྱུར་ཏོ། །
དེ་ནས་ཀྱང་འགྲོ་བའི་དོན་ཅི་རིགས་པ་མཛད། དགུང་ལོ་༼༦༤༥ ༽བརྒྱ་
དང་བརྒྱད་ལྷག་ཙམ་ན་སྐུ་འདས་ཏེ། སློབ་མ་རྣམས་ཀྱིས་བསིལ་བ་ཚལ་
དུ་སྐུ་གདུང་ཞུགས་ལ་བཞེན་པ་པར་བརྩམས་པ་ན། མེ་ཅུང་ཟད་འབར་བ་ན་
སྐུ་གདུང་
ང་མི་
མི་སྣང་བར་གྱུར་སྐད། སློབ་དཔོན་འདིས་རྒྱུད་སྡེ་མང་པོ་ལ་རང་
སྟོབས་ཀྱིས་འགྲེལ་པ་མཛད་ཅིང་། འཁོར་ལོ་སྡོམ་པ་ལ་མཛད་པར་རྩོམ་པ་
ན་རྡོ་རྗེ་ཕག་མོས་བཀའ་མ་གནང་ངོ༌། །ཨོ་རྒྱན་གྱི་གནས་སུ་ཚོགས་ཀྱི་འཁོར་
ལོར་གཤེགས་པ་ན། གྲུབ་ཐོབ་གཞན་ཡང་ལྔ་བཅུ་རྩ་གསུམ་ཙམ་འདུས་ཏེ།
དེ་ཐམས་ཅད་དང་ཆོས་ཀྱི་འགྲོ་(བགྲོ་བ་མཛད་པར་གྲགས་སོ།།

ཚིག་གི་བརྒྱུད་པའི་བཀའ་བབས། 123
༈ ཡང་རྒྱལ་པོ་ཨིནྡྲ་བྷཱུ་ཏི་བར་པའམ། སློབ་དཔོན་ཀུ་ཀུ་རཱ་ཛ་ཞེས་པ་
ཉིན་མོ་ཁྱི་སྟོང་ལ་ཆོས་འཆད་པར་བྱེད་ཅིང་། མཚན་མོ་དམ་ཚིག་གི་ཀུན་
ཏུ་སྤྱོད་པ་བྱེད་པ་ཞིག་ཡོད་དེ། དེ་ལ་སློབ་དཔོན་པདྨ་འབྱུང་གནས་ཀྱིས་
ཞུས་པ་སོགས་རྒྱུད་མང་པོའི་བཤད་རྒྱུད་བྱུང་མོད་ཀྱི། ད་ལྟ་ནི་བཀླགས་ལུང་
ཙམ་ལས་ཆེར་མེད་གསུང་། ཡང་འདིར་ཨ་ཏི་ཤའི་ལོ་རྒྱུས་ཡོད་ཀྱང་གྲགས་
ཆེ་བས་མ་བཀོད་དོ། །ཡང་དུས་འཁོར་སོགས་རྒྱུད་སྡེ་མང་པོ་ཞིག་ནི། སློབ་
དཔོན་པི་ཊོ་པ་སྟེ་བསོད་སྙོམས་བྱ་བ་ཞིག་ལ་ཕྱག་ན་རྡོ་རྗེས་ལུང་བསྟན་ཏེ་
རྫུ་འཕྲུལ་གྱིས་ཤམ་བྷ་ལར་བྱོན། རྒྱུད་མང་པོ་སྤྱན་དྲངས། རཏྣ་གི་རིར་སློབ་
མ་མང་པོ་ལ་བཤད། པི་ཊོ་པ་ཉིད་མཐར་མི་སྣང་བའི་དངོས་གྲུབ་བརྙེས་སོ།།
སློབ་མ་དྲུག་ཡོད་པ་ལས། གསུམ་གྱིས་གྱིས་རྡོ་རྗེའི་སྐུ་གྲུབ་སྟེ་མི་སྣང་བར་གྱུར།
དགེ་སློང་ཨ་བ་དྷུ་ཏི་པ་དང་། བོ་དྷི་ཤྲཱི་དང་། ནཱ་རོ་པ་གསུམ་གྱིས་དར་བར་
མཛད་དོ། །ཡང་ཨ་བ་དྷུ་ཏི་པས་སོ་རི་པ་ལ་བཤད་དོ།།
༈ དེ་ལ་པི་ཊོ་པ་ནི་རྒྱལ་པོ་མ་ཧི་པཱ་ལའི་དུས་སུ་བྱོན་ཡང་། ཨ་བྷི་ཡུཀྟ་
ཀ་ནས་ཀྱང་བརྒྱུད་དེ། དེ་དག་ནི་བརྒྱུད་པ་འདིའི་དབང་དུ་བྱས་པའོ། །དེ་
ལྟར་བླ་མ་སྣ་ཚོགས་ལས་བརྒྱུད་ནས་བཤད་པའི་རྒྱུན་དེ་དག་ཐམས་ཅད་
སློབ་དཔོན་ཆེན་པོ་སྙིགས་དུས་ཀྱི་སངས་རྒྱས་འཇིགས་མེད་འབྱུང་གནས་
སྦས་པ་པ་ལ་མ་མངའ་འོ།
༈ སློབ་དཔོན་དེ་འཇིགས་མེད་འབྱུང་གནས་སྦས་པ་སྟེ་ཨབྷཡཱཀརགུཔྟཱཿ)ནི་རྒྱ་
གར་ལྷོ་ཕྱོགས་ཨོ་ཌི་ཤ་དང་ཉེ་བ་ཛ་རི་ཁཎྜ་ཞེས་བྱ་བར་ཕ་རྒྱལ་རིགས་དང་།
མ་བྲམ་ཟེའི་རིགས་ཏེ། གཞོན་ནུ་ནས་རིག་བྱེད་ཡན་ལག་དང་བཅས་པ་
དང༌། སྒྲ་དང་རྟོག་གེ་ལ་ཤིན་ཏུ་མཁས་ཤིང་། ཆེན་པོར་གྱུར་པ་ན་མུ་སྟེགས་

124 བཀའ་བབས་བདུན་ལྡན།
ཀྱི་རྒྱུད་དང་གཞུང་ལུགས་ཐམས་ཅད་མཁྱེན། སྐྱེད་མོས་ཚལ་ཞིག་ཏུ་སྔགས་
བཟླ་བཞིན་ཡོད་པ་ན། རང་གི་མདུན་དུ་བུ་མོ་མཛེས་མ་ཞིག་བྱུང་། ང་གདོལ་
པའི་བུ་མོ་ཡིན། ཁྱོད་དང་ལྷན་ཅིག་སྤྱོད་པར་འདོད་ ཟེར་བ་
ལ། དེ་ལྟར་ག་
ལ་རུང་ཞེས་བཟློག་ནས། ང་རིགས་མཐོན་པོར་གྱུར་པ་ཡིན་པས་གྲགས་པ་མ་
ཡིན་པ་འབྱུང་། འདིར་མ་འདུག་བྱས་པས། དེ་ཡང་ཕྱིར་སོང་སྟེ་བརྟགས་པ་
ན་སྒོ་རྣམས་རང་གིས་ནང་ནས་བསྡམས་པ་དེ་ཁོ་ན་མ་ཞིག་པར་འདུག་ནས།
ལྷ་མོའམ་གནོད་སྦྱིན་མོའམ་སུ་ཡིན་སྙམ་པ་ལས། རང་གི་གྲོགས་མཆེད་
སངས་རྒྱས་པའི་རྣལ་འབྱོར་པ་ཞིག་ཡོད་པ་ལ་དྲིས་པས། དེ་ནི་རྡོ་རྗེ་རྣལ་
འབྱོར་མ་ཡིན་པ་ལ། དངོས་གྲུབ་མ་བླངས་པ་མ་ལེགས་ཀྱི། ཁྱོད་སངས་རྒྱས་
པའི་རིགས་སུ་འདུག་པས་ཤར་ཕྱོགས་སུ་སོང་ལ་སངས་རྒྱས་པ་གྱིས་གསུང་
བས་དེ་བཞིན་དུ་བྱས། བྷང་ག་ལའི་ཡུལ་དུ་མདོ་སྔགས་ཐམས་ཅད་ལ་མཁས་
པར་སྦྱངས། སློབ་དཔོན་སོ་སོ་ལ་དབང་བསྐུར་བ་ཡང་མང་དུ་ཞུས། དགེ་སློང་
སྡེ་སྣོད་འཛིན་པ་ཆེན་པོར་སོང་ནས་འདུལ་བ་འཛིན་པ་ཐམས་ཅད་ཀྱི་སློབ་
དཔོན་དུ་བསྐོས།།
ལན་ཅིག་ལྷ་ཁང་གི་ཁྱམས་ཅིག་ན་འདུག་པ་ལ། བུ་མོ་གཞོན་ནུ་ཞིག་
གིས་བ་གླང་གི་ཤ་ཁྲག་འཛག་པ་ཞིག་ཁྱེར་བྱུང་སྟེ། དེ་སློབ་དཔོན་ལ་གཏད་
དེ༑ ང་གདོལ་པའི་བུ་མོ་ཡིན། འདི་ཁྱོད་ཀྱི་དོན་དུ་བསད་པ་ཡིན་པས་ཟོ་
ཟེར་༼ ༦༤༧༽བ་ལ། ང་གཙང་མའི་རིགས་ཀྱི་དགེ་སློང་། ཆེད་དུ་བསྔོས་པའི་
བ་གླང་གི་ཤ་ག་ལ་ཟ་གསུངས་པས། དེ་ཕྱིར་ལྡོག་ནས་ཁྱམས་སྨད་དུ་མི་སྣང་
བར་སོང་། དེར་ཡང་ང་རྡོ་རྗེ་རྣལ་འབྱོར་མས་དངོས་གྲུབ་གནང་བ་མ་བླངས་
པ་ཡིན་ནོ། །དེར་སློབ་དཔོན་སྡེ་སྣོད་གསུམ་གྱི་མངའ་བདག་ཡིན་ཡང་།
མན་ངག་གིས་ཡིད་མ་ཚིམས་པར་མཐར་ཐུག་པའི་མན་ངག་གི་བདག་པོར་

ཚིག་གི་བརྒྱུད་པའི་བཀའ་བབས། 125
གྲགས་པ་ཐམས་ཅད་ལ་མན་ངག་སྣ་ཚོགས་གསན་ཅིང་ཡུལ་ཐམས་ཅད་དུ་
བྱོན། ནཱ་ལནྡྲར་ཡང་མང་དུ་བཞུགས། སྡེ་པ་བཞིའི་འདུལ་བ་ཐམས་ཅད་དང༌།
ཉན་ཐོས་ཀྱི་སྡེ་སྣོད་གཞན་ཡང་ཤས་ཆེ་བ་རྣམས་དང་། ཐེག་ཆེན་སྡེ་གཉིས་
ཀྱི་མདོ་དང་། བསྟན་བཅོས་རིགས་མི་གཅིག་པ་ཐམས་ཅད་ལ་ཤིན་ཏུ་མཁྱེན་
པ་རྒྱས་ཤིང་། ནང་པའི་རྟོག་གེ་ལ་སོགས་པ་ཐུན་མོང་གི་རིག་པའི་གནས་
རྒྱ་མཚོ་ལ་མཁས། ཁྱད་པར་དུ་གསང་སྔགས་ཙམ་ལ་ཆེས་མཁས། མན་ངག་
དང་བཅས་པ་ཡང་ཐོབ།།
དེ་ནས་དཔལ་སོ་རི་པའི་དྲུང་དུ་ཕེབས། ཁོང་ལ་མངའ་བའི་སྔགས་ཀྱི་
ཆོས་ཐམས་ཅད་ཞུས། རྩ་བའི་བླ་མ་ཡང་འདི་ལ་མཛད། སློབ་དཔོན་ཉིད་ཀྱིས་
སྔོན་རབ་ཏུ་བྱུང་བའི་མཁན་པོ་ཡང་འདི་ཡིན་ཟེར། སོ་རིའི་དགོན་པ་དེར་བླ་
མའི་མན་ངག་སྒོམ་བཞིན་བཞུགས་པའི་སྐབས་ཤིག་ཚེས་བརྒྱད་ཀྱི་དུས་ནམ་
སྲོད་ཅིག་ལ། སློབ་དཔོན་སོ་རི་པའི་ཆུ་ལེན་གཡོག་མོ་བུ་མོ་དགེ་བསྙེན་མ་
ཞིག་ཡོད་པ་དེ་ཁོ་ན་འདྲ་བ་ཞིག་སློབ་དཔོན་གྱི་མུན་ཁང་དུ་བྱུང་སྟེ། སྣོད་
ཆུང་ངུ་ཞིག་ནས་ཚོགས་རྫས་མང་པོ་བཏོན་ནས། ང་སློབ་དཔོན་གྱིས་བཏང་
བ་ཡིན། ཁྱེད་དང་ལྷན་ཅིག་ཚོགས་ཀྱི་འཁོར་ལོ་བྱ་ཟེར། ངས་ཚོགས་འཁོར་
སྔར་མ་བྱས་གསུངས་པས། དེ་ལྟར་ཡང་། ད་རེས་གྱིས་ཟེར། དེར་སློབ་དཔོན་
གྱིས་རྣམ་པར་རྟོག་པས་མ་མཛད་པས། དེ་ན་རེ། ཁྱེད་རྒྱུད་སུམ་བརྒྱ་ཤེས་
ཤིང་། དེ་རྣམས་ཀྱི་མཐར་ཐུག་པའི་མན་ངག་ཐོབ་ནས་སྔགས་ཀྱི་སྤྱོད་པ་ལ་
རྟོག་པ་བྱར་ག་ལ་རུང་ཟེར། ཚོགས་རྫས་རྣམས་ཁྱེར་ནས་ཕྱིར་སོང་། དེར་
མུན་ནག་ཏུ་གྱུར་པ་ན། སྒྲུབ་ཁང་གི་སྒོ་རིམ་པ་གསུམ་ལ་གཟིགས་སུ་བྱོན་པ་
ན༑ སྒོ་ནི་རང་གིས་ནང་ནས་བསྡམས་པ་དེ་ཁོ་ནར་འདུག་ནས་ཐེ་ཚོམ་སྐྱེས་
ཏེ༑ ནངས་པར་བླ་མ་ལ་མདང་གཡོག་མོ་བདག་ལ་ཚོགས་སྐྱེལ་དུ་བཏང་

126 བཀའ་བབས་བདུན་ལྡན།
ངམ་ཞུས་པས། ཁྱོད་རྣམ་རྟོག་ཤས་ཆེ་བས་མ་བཏང་། ཁྱོད་ཀྱིས་ཅི་མཐོང་
གསུང་། ལོ་རྒྱུས་ཞུས་པས། བླ་མ་ན་རེ། འོ་ན་རྡོ་རྗེ་རྣལ་འབྱོར་མས་དངོས་
གྲུབ་བསྒྲུབས་པ་མ་བླངས་པར་འདུག་པ་གསུང་།།
དེར་ཡི་མུག་ནས་ཞག་བདུན་དུ་ཁ་ཟས་བཅད་དེ་གསོལ་བ་བཏབ་པས།
བདུན་པའི་ནུབ་མོ་རྨི་ལམ་དུ་ཐོག་མར་བུད་མེད་རྒན་མོ་ཞིག་བྱུང་། དེ་རྡོ་རྗེ་
ཕག་མོར་ཤེས་ཏེ་བཤགས་པ་ཕུལ། གསོལ་བ་བཏབ་པས། རྡོ་རྗེ་ཕག་མོ་དངོས་
སུ་གྱུར་ནས་ཁྱོད་ཀྱིས་སྐྱེ་བ་མང་པོར་ང་ལ་བཟླས་པ་དང་མཆོད་པ་བྱས་པས།
ད་རེས་དངོས་གྲུབ་ལན་གསུམ་བྱིན་ཡང་དེ་མ་བླངས་པ་ཡིན་པས་ཚེ་འདིར་
མཆོག་མི་ཐོབ། ད་ནི་བསྟན་བཅོས་མང་དུ་རྩོམས། གཞན་ལ་ཆོས་མང་དུ་ཤོད།
བར་དོར་མཆོག་འགྲུབ་བོ་གསུང་།།
དེ་ནས་དུར་ཁྲོད་སྣ་ཚོགས་སུ་སྒོམ་བཞིན་བཞུགས། དེར་རྒྱལ་པོར་མ་
པ་ལའི་བཙུན་མོ་ཞིག་གིས་ཨེ་ཌ་པུ་ར་ཞེས་བྱ་བའི་གཙུག་ལག་ཁང་ཞིག་
བཞེངས་ནས་ཕུལ་བ་དེར་ཡང་ཏིང་ངེ་འཛིན་སྒོམ་ཞིང་བཞུགས་པས། ཟླ་བ་
དྲུག་ཏུ་ཏིང་ངེ་འཛིན་ཐུན་གཅིག་ལ་གནས་པ་ཡང་བྱུང་། དུར་ཁྲོད་བསིལ་
བའི་ཚལ་དུ་བཞུགས་དུས་བུ་གཅིག་པོ་གཅེས་པོ་ཞིག་གི་རོ་སྐྱེལ་དུ་བྱུང་
བ༑ ཉེ་དུ་རྣམས་སྡུག་བསྔལ་ཆེན་པོ་འདུག་ནས། བར་དོའི་རྣམ་ཤེས་བཀུག་
སྟེ་ལུས་དེ་ལ་བཅུག་ནས་སླར་གསོས། དེ་ནས་བྱང་ཆུབ་སེམས་དཔའ་ནུས་
པ་ཅན་དུ་གྲགས་ནས་༼ ༦༤༤༩༽ རྡོ་རྗེ་གདན་གྱི་མཁན་པོར་ 
སྤྱན་དྲངས།
དེར་ཡང་ཕྱོགས་བཞིའི་སློབ་མ་རྣམས་ལ་ཆོས་མང་དུ་གསུངས། རྩིས་ཀྱིས་
བརྟགས་པས་མཁྱེན་ཏེ་བྲམ་ཟེ་དབུལ་པོ་ཞིག་གི་ཐབ་ཀྱི་འོག་ནས་གཏེར་
བཏོན་ཏེ་བྱིན། ཆོམ་རྐུན་སྲུང་བ་དང་། དུག་ཞི་བ་དང་། དམག་ཟློག་པ་དང
། གཞན་ཡང་རྒྱུད་ནས་གསུངས་པ་བཞིན་གྱི་ལས་ཚོགས་འགྲུབ། སཔྟ་ན་ག་

ཚིག་གི་བརྒྱུད་པའི་བཀའ་བབས། 127
ར་ཞེས་བྱ་བའི་གྲོང་ཁྱེར་ཆེན་པོ་ཞིག་ལ་མེ་ཤོར་བ་བདེན་སྟོབས་བརྗོད་པས་
ཞི༑ དེ་ནས་ནཱ་ལེནྡཱ་དང་། བི་ཀྲ་མ་ལ་ཤཱི་ལའི་མཁན་པོར་སྤྱན་དྲངས། རྒྱལ་
པོས་ཀྱང་བླ་མར་བཀུར། དེར་རྨི་ལམ་དུ་རྡོ་རྗེ་ཕག་མོས་བསྟན་བཅོས་རྩོམ་
པར་སླར་ཡང་བསྐུལ་བས། བདག་ལྟ་བུའི་བསྟན་བཅོས་ཀྱིས་སེམས་ཅན་ལ
ཕན་མི་ཐོགས་ཞུས། ཁྱོད་བསྟན་བཅོས་རྩོམ་པའི་ཚེ་ང་ཉིད་ལུས་ལ་འཇུག་གི་
གསུང་། དེ་ནས་སློབ་མ་སོ་སོས་གསོལ་བ་བཏབ་པའི་ངོར་བརྒྱད་སྟོང་པའི་
འགྲེལ་པ་བརྩམས་པས། ཕྱོགས་བཅུའི་སངས་རྒྱས་ཐམས་ཅད་ཀྱིས་ཤིས་པ་
བརྗོད། ཕྲེང་བ་སྐོར་གསུམ་ལས་དཀྱིལ་ཆོག་རྡོ་རྗེ་ཕྲེང་བ་བརྩམས་པའི་ཚེ་
མེ་ཏོག་གི་ཆར་བབས། མན་ངག་སྙེ་མ་བརྩམས་པའི་ཐོག་མཐའ་བར་གསུམ་
དུ་བདེ་དགྱེས་དུས་འཁོར་གསུམ་གྱིས་ཤིས་པ་བརྗོད། སྙན་པའི་གྲགས་པས་
ཕྱོགས་ཐམས་ཅད་དུ་ཁྱབ།།
གཞན་ཡང་ཕར་ཕྱིན་ལ་ཐུབ་པ་དགོངས་རྒྱན་དང་། མངོན་པ་ལ་འཇིག་
རྟེན་བསྡུས་པ་དང་།འདུལ་བ་ལ་དགེ་སློང་གི་རིག་བྱེད་འགྲེལ་པ་དང་བཅས་
པ་དང་། འདུལ་བ་སྣང་བ་དང་། དབུ་མ་ལ་དབུ་མའི་སྙེ་མ་དང་། གཞན་ཡང་
ཡོ་གའི་རྒྱུད་འགྲེལ་པ་མེད་པ་འགའ་རེ་ལ་འགྲེལ་པ་དང་། སྒྲུབ་ཐབས་གྲགས་
པ་ཅན་བཞི་དང་། སངས་རྒྱས་ཐོད་པའི་འགྲེལ་པ་དང༌། མ་རྒྱུད་མང་པོའི་
བརྒལ་ལན་དང་། འཇིགས་མེད་ལམ་རིམ་དང་། མདོར་བྱས་དང་། རིམ་ལྔའི་
འགྲེལ་པ། རྩིས་ལ་འཇུག་པ། དུས་འཁོར་གྱི་བརྒལ་ལན། དུས་འཁོར་གསལ་
བྱེད། གཞན་ཡང་བསྟན་བཅོས་ཐོར་བུ་དང༌། སྒྲུབ་ཐབས་ཕྲ་མོ་ཤིན་ཏུ་མང་
བ་མཛད། སྒྲུབ་ཐབས་སྣ་ཚོགས་བསྡུས་པ་ཡང་བསྒྲིགས། ནུབ་ཕྱོགས་ཀྱི་ཡུལ་
དུ་གཙུག་ལག་ཁང་བཞེངས་པའི་ཚེ་ལྷུང་བཟེད་ནམ་མཁར་བཟེད་པས་ཟས་ཟས་
སྐོམ་གྱིས་ཁེངས་ཡོང་བ་སོགས་མཐུན་རྐྱེན་ཐམས་ཅད་ཛམ་བྷ་ལས་སྦྱར།

128 བཀའ་བབས་བདུན་ལྡན།
གཞན་ཡང་ཁྲི་མོན་དུ་བཅུག་པའི་སྐྱེ་བོ་འབུམ་ཕྲག་དུ་མ་ཐར་བར་མཛད།
སློབ་མ་ཡང་རྒྱ་བོད་ཀྱི་མཁས་གྲུབ་བསམ་གྱིས་མི་ཁྱབ་པ་བྱུང་སྟེ། འདི་ཕྱིན་
ཆད་ཕྱིས་བྱུང་བའི་རྒྱ་གར་ཐེག་ཆེན་པ་ཐམས་ཅད་སློབ་དཔོན་འདི་ལ་ཚད་
ལྡན་དུ་རྩི་བར་སྣང་། དེས་ཤུབྷ་ཀ་ར་གུཔ་སྟེ་དགེ་བའི་འབྱུང་གནས་སྦས་པ་
ལ་བཤད། དེས་ད་ཤ་བཱ་ལ་ལ་བཤད། དེས་རྣམ་པར་གྲགས་པའི་ལྷ་ལ་བཤད།།
༈ འདི་(རྣམ་པར་གྲགས་པའི་ལྷ་སྟེ་ཝི་ཀཱིརྟི་དེ་ཝ་)ནི་བྷང་ག་ལའི་པཎྜི་
ཏ་ཤིན་ཏུ་མཁས་པ་ཞིག་ཡིན་པ་ནཱ་ལེནྡྲར་བྱོན་ཏེ། ཆོས་དང་གདམས་ངག་
ཐསམ་ཅད་ལ་ཤིན་ཏུ་འདྲིས་པར་བྱས། ཡུལ་ནས་འབྱོན་དུས་རྩ་བའི་བླ་མས་
རབ་ཏུ་བྱུང་གསུང་ཡང་། ཕྱིས་སྲེད་པ་ཤས་ཆེ་བའི་སྐྱོན་གྱིས་རབ་ཏུ་མ་བྱུང་།
ཆུང་མ་བླངས་པས་བུ་ཚ་མིང་སྲིང་གསུམ་སྐྱེས།།
ལན་ཅིག་རྨི་ལམ་ལམ་དུ་སྤྱན་རས་གཟིགས་ཀྱི་གསུང་ནས་ཁྱོད་ཀྱིས་བླ་
མའི་བཀའ་བཅག་པས་ད་སྟེ་ལོ་གསུམ་ནས་ཚད་རིམས་ཀྱིས་ཤི་ནས་དམྱལ་
བར་འགྲོ་གསུང་། དེར་ཤིན་ཏུ་སྐྲག་སྟེ་མཚམས་བཅད་ནས་ཐུགས་དམ་
མཛད། ལུང་བསྟན་ནི་ཐོག་ཏུ་བབས་ཏེ། ལོ་གསུམ་ནས་ཚད་རིམས་ཀྱིས་
བཏབ་སྐུ་འདས། སློབ་དཔོན་རང་གི་སྣང་བ་ལ། གཤིན་རྗེའི་སྐྱེས་བུས་ཐག་
རིང་དུ་ཁྲིད་པ་ན། འཕགས་པ་སྤྱན་རས་གཟིགས་ལྷ་ལྔ་ནམ་མཁར་བྱོན་ནས།
རྟ་མགྲིན་གྱིས་གཤེད་མ་རྣམས་བརྡུངས། འཕགས་༼༦༥༡༽པས་སྤྱན་ཆབ་
ནར་གྱིས་ཕྱུང་ནས་འདི་རང་གི་ལུས་ལ་སྐྱོལ་གསུང་། འཕགས་པའི་འཁོར་
རྣམས་ཀྱིས་ཚུར་བསྐྱལ་བའི་སྣང་བ་ལ། སླར་ཡང་རང་གི་ལུས་ལ་ཞུགས་ཏེ།
དེ་ཕྱི་ཆད་རྟག་ཏུ་སྤྱན་རས་གཟིགས་ཀྱིས་ཞལ་གཟིགས་ཤིང་། ནུས་པ་ཡང་
ཆེ། རྟོགས་པ་ཡང་བཟང་པོ་བརྙེས། གྲུབ་པ་ཐོབ་པ་ཡིན། གྲགས་པ་ཡང་ཆེ་
བར་བྱུང་།།

ཚིག་གི་བརྒྱུད་པའི་བཀའ་བབས། 129
དེས་ཁ་ཆེའི་པཎྜི་ཏ་ཤཱ ཀྱ་ཤྲཱི་བྷ་དྲ་དང་། བུདྡྷ་ཤྲཱི་བྷ་དྲ་དང་། རཏྣ་རཀཱི་
ཏ་རྣམས་ལ་བཤད། དེ་དག་ལ་མུ་ནི་བི་བྷ་དྲས་ཞུས། དེས་ཀཱ་རུ་ཎ་ཤྲཱི་བྷ་དྲ་ལ་
བཤད། དེས་ཤཱ ཀྱ་རཀྵི་ཏ་ལ་བཤད། དེས་སུ་ཛ་ཏ་བརྨ་ལ་བཤད། དེས་ཀིལླི་ལའི་
པཎྜི་ཏ་བི་མུཀྟ་དེ་བ་སྟེ་རྣམ་གྲོལ་ལྷ་ལ་བཤད། དེས་ཛ་ན་གུ པ་ལ་བཤད། དེས་
ར་ཏི་གུཔྟ་ལ་བཤད། དེས་ད་ལྟ་སའི་སྟེང་ན་འགྲན་ཟླ་ཐམས་ཅད་དང་བྲལ་
བའི་གྲུབ་ཆེན་ཞི་བ་སྦས་པ་ལ་བཤད་དོ། །རིན་པོ་ཆེའི་འབྱུང་ཁུངས་ལྟ་བུའི་
གཏམ་ལས། རྒྱུད་བཤད་བརྒྱུད་པའི་གཏམ་གྱི་སྐབས་ཏེ་བདུན་པའོ།། །།

བཀའ་བབས་བདུན་པ།
ཐོར་བུ་སྣ་ཚོགས་ཀྱི་བཀའ་བབས།
༄༅། །བདུན་པ་མན་ངག་ཐོར་བུ་སྣ་ཚོགས་ཀྱི་བཀའ་བབས་ནི། གྲུབ་ཆེན་གོ་
རཀྟའི་མན་ངག་རྣམས་ཀྱི་བཀའ་བབས་ཡིན་ཏེ། དེ་ཡང་སྡེ་ཚན་བཅུ་གཉིས་
ཀྱི་ཛོ་གི་རྣམས་ན་རེ། མཱི་ན་པས་ལྷ་དབང་ཕྱུག་ཆེན་པོ་ལ་བརྟེན་ཏེ་ཐུན་མོང་
གི་དངོས་གྲུབ་ཐོབ། དེ་ལ་གོ་རཀྟས་རླུང་གི་གདམས་ངག་ཞུས་ཏེ་བསྒོམས་
པས་ཕྱག་རྒྱ་ཆེན་པོའི་ཡེ་ཤེས་རང་བྱུང་དུ་སྐྱེས་པ་ཡིན་ཞེས་ཟེར་བ་སོགས་
ཁུངས་མེད་ཀྱི་གཏམ་སྣ་ཚོགས་ཡོད་ཀྱང་རེ་ཞིག་བཞག་གོ།
འདིར་གྲུབ་ཆེན་ཞི་བ་སྦས་པ་ལ་སོགས་པ་པཎྜི་ཏ་ཁུངས་མ་རྣམས་ཀྱི་
གསུང་དང་། ཁོ་བོའི་བླ་མ་སངས་རྒྱས་སྦས་པའི་ཞལ་སྔ་ནས་ཀྱིས་བླ་མ་གོ་
རཀྟའི་གདམས་པ་མ་ལུས་པའི་མཛོད་དུ་གྱུར་པ་གྲུབ་ཐོབ་མང་པོ་དངོས་
སུ་ཞལ་མཇལ། ནུས་མཐུ་དང་བྱིན་རླབས་དཔག་ཏུ་མེད་པ་མངའ་བའི་སློབ་
དཔོན་འབབ་སྟེགས་མགོན་པོ་དང་། ནག་པོ་མགོན་པོ་དང་། བྲམ་ཟེ་མགོན་
པོ་སྟེ་གོ་རཀྟའི་རྗེས་འབྲང་རྣམ་པ་གསུམ་པོ་དེའི་བཞེད་པ་མཐུན་པར་བྱུང་
བས་ཁོ་བོའི་བླ་མ་ཡང་འདི་ཁོ་ན་འཐད་གསུང་།།
༈ དེ་ཡང་རྒྱ་གར་ཤར་ཕྱོགས་སུ་བྲམ་ཟེའི་སློབ་དཔོན་བྱཱ་ལི་པ་ཞེས་བྱ་
བ་ཞིག་གིས་ཡོ་བྱད་མང་པོ་བསགས་ཏེ་ལོ་བཅུ་གཉིས་སུ་དངུལ་ཆུའི་བཅུད་
ལེན་བསྒྲུབས་པས། འགྲུབ་པའི་ལྟས་གཅིག་ཀྱང་མ་བྱུང་། ཡོ་བྱད་ཀྱང་ཟད།
དེར་དངུལ་ཆུའི་སྒྲུབ་ཐབས་ཀྱི་པོ་ཏི་ཆུ་བོ་གང་ལ་འཕངས་ཏེ་རང་ཉིད་ལྡུམ་

ཐོར་བུ་སྣ་ཚོགས་ཀྱི་བཀའ་བབས། 131
བུ་སྤྱོད་ཅིང་སོང་བ་ན། ཇི་ཞིག་ན་ཨོ་ཌི་བི་ཤའི་ཡུལ་དུ་སླེབས་པའི་ཚེ་ཆུ་
གཅིག་ལ་ཁྲུས་བྱས་པས། སྔར་པོ་ཏི་བསྐྱུར་བ་དེར་ཆུ་)མ་གོད་པར་རྙེད། དེ་
དངོས་གྲུབ་ཐོབ་པའི་ལྟས་སུ་ཤེས་ནས། སླར་རང་ཡུལ་དུ་ཕྱིན་པ་ན། དངུལ་ཆུ་
ནིནི་གཡས་སུ་འཁོར་ཞིང་སྒྲ་སྙན་པོ་ཡང་གྲག །མེ་ཏོག་གི་ཆར་ཡང་འབབ་པར་
མཐོང་ནས། ནང་མི་རྣམས་ལ་ཅི་ཡིན་དྲིས་པས་སུས་ཀྱང་མ་ཤེས། རང་གི་བུ་
མོ་གླེན་མ་ཞིག་ན་རེ། ཁང་པ་འདིར་ཁོ་མོ་རྡུལ་དང་ལྡན་པར་གྱུར་ཏེ་ཁྲུས་ཤིག་
བྱས། དེ་ཕྱིན་ཆད་འདི་ལྟར་བྱུང་། ཅི་ཡིན་ནི་མ་ཤེས་ཟེར། དེ་བརྟགས་པས།
སྔོན་སྐྱུ་རུ་ར་དམར་པོ་ངོ་མ་ཤེས་ཏེ། དེ་ནི་གཞོན་ནུ་མའི་རང་བྱུང་གི་རྡུལ་ཡིན་
པ་ལས། སྐྱུ་རུ་ར་མདོག་དམར་པོ་འབའ་ཞིག་བཏབ་པས་མ་གྲུབ། དུས་དེར་ཁྲུས་
བྱས་པའི་ཁྲག་གི་ཟེར་མ་ཞིག་སོང་བས་དངུལ་ཆུ་གྲུབ་པ་ཡིན་ནོ།།
དེ་ནས་དངུལ་ཆུའི་ཆོ་གའི་ལྷག་མ་རྣམས་ཟླ་བ་དྲུག་ཏུ་བྱས་ནས་ཟོས་
པས་བྱཱ་ལི་པ་རང་དང་ཆུང་མ་དང་། བུ་དང་བུ་མོ་དང་མནའ་མ་སྟེ་ལྔ། རྟ་
གཅིག་དང་དྲུག་གིས་རྫས་ཀྱི་རིག་པ་འཛིན་པ་ཐོབ་སྐད། དེར་དངོས་གྲུབ་
ལ་སེར་སྣ་བྱས་ཏེ། ལྷོ་ཕྱོགས་ཀྱི་རྒྱ་མཚོའི་གླིང་གི་གནས་ཤིག་ན་ཕྱོགས་བཞི་
ཅར་འདམ་གྱིས་༼༦༥༣༽བསྐོར་བའི་དབུས་ན་བྲག་རི་ཆེན་པོ་ཞིག་ཡོད་པ་
དེར་འདུག་སྐད། དངུལ་ཆུའི་རྫས་གསེར་འགྱུར་རྩི་དེ་གཞན་སློང་དུ་བྱུང་
དོགས་ཏེ་མིས་མི་ཐར་བའི་སར་བྲོས་པ་ཡིན། དངོས་གྲུབ་སྒྲུབ་པ་ནི་ནག་པོ་
ཆེན་པོའི་རིག་སྔགས་ལ་བརྟེན་ནས་གྲུབ་པ་ཡིན་སྐད།།
གཏམ་དེ་སློབ་དཔོན་ཀླུ་སྒྲུབ་ཀྱིས་གསན་ཏེ། ཀླུ་སྒྲུབ་ལ་མཁའ་འགྲོ་མའི་
རིག་སྔགས་ཤིག་ལ་བརྟེན་ནས་མཁའ་ལ་འགྲོ་ཐུབ་པའི་ཤིང་ལོའི་ལྷམ་གཉིས་
ཡོད་པ་ལས་གཅིག་སྦས་ཤིང་། གཅིག་གྱོན་ནས་ནམ་མཁའ་ལ་འཕུར་ཏེ་བྱཱ་
ལི་པའི་དྲུང་དུ་སླེབ། དེར་སློབ་དཔོན་གྱིས་གསེར་འགྱུར་གྱི་རྩི་སྟེར་དགོས

132 བཀའ་བབས་བདུན་ལྡན།
བྱས་པས། དེས་ཀྱང་ཁྱེད་ཀྱི་ལྷམ་དེ་ང་ལ་བྱིན་ཞིག །གསེར་འགྱུར་གྱི་རྩི་སྦྱིན་
དུ་རུང་ངོ་ཟེར། དེར་དངུལ་ཆུའི་གདམས་ངག་མང་པོ་དང་། བཅུད་ལེན་གྱི་
རིགས་བྱེ་བ་བརྒྱ་སྟོང་དུ་མ་དང་། གསེར་འགྱུར་གྱི་རྩི་གྲུབ་ཟིན་པ་དེ་ནས་
ཀྱང་བྱིན། ལྷམ་གཅིག་པོ་དེ་ཡང་དེ་ལ་ཕུལ། ལྷམ་སྦས་པ་དེ་གྱོན་ཏེ་ནམ་
མཁའི་ལམ་ནས་འཛམ་བུའི་གླིང་དུ་འོངས། བཅུད་ལེན་གྱི་གདམས་ངག་རྒྱ་
ཆེར་སྤེལ་བ་ཡིན་ནོ།།
དེ་ནས་ལྗོངས་མུ་ནཱིནྡྲ་ཞེས་བྱ་བ་རྒྱ་གར་བྱང་ཕྱོགས་ཡུལ་ས་འཛིན་ན་
རི་དྷི་ཀོ་ཊ་ཞེས་བྱ་བ་ཡོད། རི་དེ་གསེར་དང་དངུལ་དུ་བསྒྱུར་བར་བཞེད་
པ་ལ། འཕགས་མ་སྒྲོལ་མས་མ་འོངས་པའི་སེམས་ཅན་རྣམས་འཐབ་རྩོད་
དུ་འགྱུར་བར་མཁྱེན་ནས་གསེར་དངུལ་དུ་བསྒྱུར་བ་བཀག་ནས་ལན་ཚར་
འགྱུར་བར་བྱིན་གྱིས་བརླབས་པར་གྲགས། དེང་སང་ཡུལ་ས་འཛིན་ལ་ཊི་
ལ་ཟེར། དེར་བྱཱ་ལི་པས་ད་ནི་སེར་སྣ་བྱས་ཀྱང་དོན་མེད་དོ་སྙམ་ནས་འཛམ་
བུའི་གླིང་དུ་འོངས་སོ། །དེའི་ལུས་ནི་རིག་པ་འཛིན་པ་ཐོབ་ཀྱང་། སྔར་ནང་
གི་མངོན་པར་རྟོགས་པ་ནི་ཅུང་ཟད་ཀྱང་མེད་པས། སློབ་དཔོན་ཙནྡྲ་ཊི་པ་
ཞེས་བྱ་བ་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པ་ཞིག་ལ་གདམས་
ངག་ཞུས་ཏེ་བསྒོམས་པས། རིང་པོར་མི་ཐོགས་པར་ཡེ་ཤེས་ཁྱད་པར་ཅན་
རྒྱུད་ལ་སྐྱེས་ཏེ་རྟོགས་པ་དོན་གྱི་གླུ་ཡང་བླངས། སེམས་ཅན་གྱི་དོན་ཡང་ཅི་
རིགས་པ་བྱས་སྐད་དོ། ། ཁོང་གི་བཅུད་ལེན་གྱི་གདམས་པ་ཐམས་ཅད་
སློབ་དཔོན་ཙནྡྲ་ཊི་པ་ལ་དྲིན་ལན་གྱི་ཚུལ་དུ་ཕུལ།
༈ བླ་མ་(ཅརྨ་ཊིཔ་)དེས་ཀྱང་དངུལ་ཆུའི་བཅུད་ལེན་གྱི་ཆོ་ག་དེ་ཅུང་
ཟད་བྱས་པས་འཕྲལ་དུ་གྲུབ། དེས་སེམས་ཅན་མང་པོ་ལ་ཕན་གདགས་པར་

ཐོར་བུ་སྣ་ཚོགས་ཀྱི་བཀའ་བབས། 133
བཞེད་དེ། ཙམྤཎའི་ཕྱོགས་གཅིག་ན་འབྲོག་པའི་རིགས་ཤིན་ཏུ་མང་བ་ཡོད་
ཅིང་། དེ་ན་འབྲོག་པ་གཅིག་ཤིན་ཏུ་ནོར་ཆེ་བ། མ་ཧེ་དང་། བ་མེན། བ་གླང་།
རྟ་ལུག་སོགས་སྟོང་ཕྲག་དུ་མ་ཡོད། དེར་བུ་ལ་མནའ་མ་ཞིག་བླངས་པ་དེ་
ལའང་ཁྱེའུ་ཞིག་བཙས། ལན་ཅིག་ཡུལ་དུ་སྟོན་མོ་ཆེན་པོ་ཞིག་བྱུང་བའི་
སྐབས་མནའ་མ་དང་བུ་ཆུང་དེར་འདུག །གཞན་རྣམས་སོང་བ་ལ། གྲུབ་ཐོབ་
ཙརྱ་ཊི་པས་ཟས་སློང་བ་ལ་བྱོན། དེར་སློབ་དཔོན་ལ་ཟས་ཐམས་ཅད་དྲངས།
སློབ་དཔོན་ན་རེ། ནང་མི་རྣམས་མི་ཁྲོ་ན་ཁྱོད་སྡོད་ལ་ནངས་པར་ནས་ཀྱང་
ང་ལ་ཟས་མང་པོ་བྱིན་ཞིག །གལ་ཏེ་ཁྲོ་ན། ང་ནགས་ཚལ་ཡ་གིར་མེ་གཏོང་
གིན་སྡོད་པས་ངའི་རྩར་བྲོས་ལ་ཤོག་གསུང་། དེར་ནང་མི་རྣམས་འཁོར་བ་
ན་སྣོད་ཐམས་་ཅད་འཕྲོ་ཅན་དུ་མཐོང་ནས། དེ་ཐམས་ཅད་ཅད་ཀྱིས་མནའ་མ་ལ་
འཐབས་པས། དེས་བུ་ཆུང་ཐོགས་ཏེ་བྲོས། སློབ་དཔོན་གྱི་དྲུང་དུ་བྱུང་བ་ལ།
སློབ་དཔོན་གྱིས་བཅུད་ལེན་གཏོར་བས་མ་སྨད་གཉིས་རིག་པ་འཛིན་པའི་
ལུས་སུ་གྱུར། དེའི་རྗེས་བསྙེགས་ལ་སྐྱེ་བོ་མང་པོ་བྱུང༌།།
དེ་རྣམས་ལ་ཡང་སློབ་དཔོན་གྱིས་བཅུད་ལེན་གཏོར་བས་སྐྱེ་བོ་སུམ་
བརྒྱ་ཙམ་རིག་པ་འཛིན་པའི་ལུས་སུ་གྱུར་ཏེ་དོན་ཆེན་པོ་དང་འཕྲད་སྐད།
དེར་ཙམ་པའི་༼ ༦༥༥༽ རྒྱལ་པོས་གཏམ་དེ་ཐོས་པས་སྐྱེ་བོ་མང་པོ་དང་
བཅས་ཏེ་སློབ་དཔོན་གྱི་དྲུང་དུ་སོང་། རྒྱལ་པོས་ཕྱག་བྱས་པས། སློབ་དཔོན་
ཁྲོས་པ་ལྟར་བྱས་ནས་ཟས་ཀྱི་སྣོད་ས་ལ་བརྡབས་པས། ས་འོག་ནས་ཀླུའི་རྒྱལ་
པོའི་བུ་མོ་བྱུང་སྟེ་དེས་ཡོ་བྱད་མང་པོ་རྒྱལ་པོ་ལ་བསྟབས་པས། རྒྱལ་པོས་ཀྱང་
སློབ་དཔོན་གྲུབ་པ་ཐོབ་པར་ཤེས། བྲག་རིའི་ཕུག་ལྷ་ཁང་གི་རྣམ་པ་ཅན་གཉིས་
བཅོས་ཏེ། གཅིག་ཏུ་ནི་སློབ་དཔོན་དང་མ་སྨད་གཉིས་ཏེ་གསུམ་བཞུགས་པར་
བྱས། གཅིག་ཏུ་ནི་སུམ་བརྒྱ་པོ་གནས་པར་བྱས་སོ། །ཁྱེའུ་དེས་ཀྱང་དངོས་གྲུབ་

134 བཀའ་བབས་བདུན་ལྡན།
མང་དུ་སྦྱིན་ནུས་པ་ཡིན་ཏེ། མིག་ནས་མིག་སྨན། རྣ་བ་ནས་རི་ལུ། ཁ་ནས་རལ་
གྲི། སྣ་ནས་རྐང་མགྱོགས། རྡོ་རྗེ་ནས་གསེར་འགྱུར་རྩི། འོག་སྒོ་ནས་བཅུད་ལེན་
རྣམས་འབྱུང་། དེ་གསུམ་པོ་སྟན་གཅིག་ལ་འདུག་སྟེ། ཇི་སྲིད་བྱམས་པ་མ་བྱོན་
གྱི་བར་དུ་འགྲོ་བའི་དོན་བྱེད་དེ་གནས་དེ་ལ་ཡང་ཙམྦ་ཙཧྥ་ཊི་ཟེར། ད་ལྟ་ཡང་
གསོལ་བ་བཏབ་ན་དངོས་གྲུབ་མྱུར་བ་ཡིན་སྐད།།
༈ དེའི་སློབ་མ་ནི་གྲུབ་ཐོབ་ཀཀྐུ་ཊི་པ་ཡིན་ཏེ། དེ་ཡང་སློབ་དཔོན་ཆེན་
པོ་ལུ་ཡི་པ་ལ་ཕྱིའི་དབང་བསྐུར་བ་རྣམས་ཐོབ་ཀྱང་ཟེར། ལུ་ཡི་པ་ཡིན་པར་
གཅིག་ཏུ་ཡང་མ་ངེས་པར་སྣང་། དེ་ནས་གྲུབ་ཐོབ་ཙརྱ་ཊི་པ་ལ་གདམས་
པ་དང་རྗེས་སུ་གདམས་པ་མཐའ་དག་ཐོབ་ནས། དུར་ཁྲོད་རྣམས་སུ་སྤྱོད་
པ་སྤྱོད་ཅིང་བཞུགས་ལ། རིག་མ་བཅུ་གཉིས་ཡོད་པ་གྲོང་ཁྱེར་དུ་འགྲོ་བ་ན་
ཁྱིམ་བྱར་བསྒྱུར་ཏེ་བཞུད་པས་ཀཀཱུ་ཊི་པ་ཞེས་གྲགས། ལར་ཀཀྐུ་ཊི་པ་ཡང་མི་
གཅིག་པ་གཉིས་བྱུང་གསུང་། དེའི་སློབ་མ་ནི་མཱི་ན་པ་ཡིན་ཏེ།
༈ དེ་མཱི་ན་པ་)ནི་རྒྱ་གར་ཤར་ཕྱོགས་ཀཱ་མ་རཱུའི་ཉ་པ་ཡིན། ཉ་པས་རླུང་
ཅུང་ཟད་གོམས་པས། ལན་ཅིག་ཉ་ལ་ལྕགས་ཀྱུ་བཏབ་སྟེ་དྲངས་པ་ལ། ཉས་
ཁོང་ཕར་དྲངས་ཏེ་མིད། དེར་ལས་ཀྱི་མཐུ་དང་ཉ་པས་རླུང་བསྒོམས་པས་མ་
ཤི་བ་ལ། ཆུ་བོ་རོ་ཧི་ཏ་ཞེས་བྱ་བ་ད་ལྟའི་བོད་ཀྱི་གཙང་པོ་འདི་ཀཱ་མ་རཱུར་
སླེབ་པ་དེ་ཡིན་པ། དེ་ལ་ཨུ་མ་གི་རི་ཞེས་བྱ་བའི་རི་དེའུ་གཅིག་ཡོད་པ་ལ།
ལྷ་དབང་ཕྱུག་གིས་ཨུ་མ་ལ་རླུང་གི་རྣལ་འབྱོར་གྱི་གདམས་ངག་བཤད་པ།
ཆུ་དེ་ལ་ཉ་སོང་བས་ཉའི་ཁོག་གི་ཉ་པས་ཐོས་ཏེ་བསྒོམས་པས་ཡོན་ཏན་དུ་མ་
ཐོབ། ལན་ཅིག་ཉ་པ་རྣམས་ཀྱིས་ཉ་དེ་བཟུང་ནས་བཤས་པས་མི་གཅིག་བྱུང་།
དེར་སྔར་གྱི་རྒྱལ་པོ་ཡང་འདས། སྔོན་རང་གི་བུ་བཙས་མ་ཐག་པ་ཡང་དེར་

ཐོར་བུ་སྣ་ཚོགས་ཀྱི་བཀའ་བབས། 135
ལོ་བཅུ་གསུམ་ལོན། ལར་ཉའི་ཁོག་ཏུ་ལོ་བཅུ་གཉིས་བསྡད། དེ་ནས་སློབ་
དཔོན་ཙནྡྲ་ཊི་པའི་དྲུང་དུ་སོང་སྟེ་ཕ་བུ་གཉིས་ཀས་གདམས་ངག་ཞུས་ཏེ་
བསྒོམས་པས། གཉིས་ཀས་ཀྱང་གྲུབ་པ་ཐོབ་སྟེ་ཕ་ནི་གྲུབ་ཐོབ་མཱི་ན་པ་ཞེས་
གྲགས། བུ་ནི་གྲུབ་ཐོབ་མ་ཚིན་དྲ་པ་ཞེས་བྱའོ།།
གྲུབ་ཐོབ་མཱི་ན་པའི་སློབ་མ་ནི་ཧ་ལི་པ་སྟེ་ཞིང་རྨོད་མཁན། མཱ་ལི་པ་སྟེ་
སྐྱེད་མོས་ཚལ་མཁན་དང་། ཏེ་བོ་ལི་པ་སྟེ་སོ་རྩི་མཁན་ཏེ་གྲུབ་ཐོབ་གསུམ་
བྱུང་། མ་ཚིན་དྲའི་སློབ་མ་ནི་ཙོ་རང་གི་པ་དང་། གོ་རཀྵ་ནཱ་ཐ་གཉིས་ཡིན།
༈ དེ་ཡང་དང་པོ་(ཙོརདི་པ་)ནི་རྒྱལ་པོའི་བུ་ཞིག་ཡིན། ལན་ཅིག་རྒྱལ་
པོ་ཡུལ་གཞན་དུ་སོང་བའི་དུས་ཤིག་ན། བཙུན་མོ་ཆུན་མ་ཞིག་ཡོད་པ་རྒྱལ་
བུ་གཟུགས་མཛེས་པ་ལ་ཆགས་ཏེ་རྒྱལ་བུའི་དྲུང་དུ་ཡང་ཡང་འོངས་ཀྱང་།
རྒྱལ་བུས་འདོད་པ་དང་དུ་མ་བླངས་པས་དེ་ཁྲོས་ཏེ་རྒྱལ་པོ་བྱུང་བའི་ཚེ།
གོས་ནི་དྲལ། མགོ་ནི་ཐལ་བས་གཡོགས། ཡན་ལག་ནས་ཁྲག་ཕྱུང་སྟེ་འདུག་
པ་ལ། རྒྱལ་པོས་ཅི་ཉེས་དྲིས་པས། འདི་ནི་ལྷའི་སྲས་ཀྱིས་བྱས་ཏེ། དེ་ཁོ་མོའི་
དྲུང་དུ་འདོད་པ་དོན་དུ་གཉེར་བར་བྱུང་བ་ལ། ཁོ་མོས་འདོད་པ་དང་དུ་མ་
བླངས་པས་འདི་ལྟར་བགྱིས་༼༦༥༧༽སོ་ཟེར།།
དེ་ནས་རྒྱལ་པོས་མ་བརྟགས་པར་རང་གི་བུ་ཉེས་པ་མེད་པ་རྐང་ལག་
བཅཅད་དེ་ས་ཕྱོགས་ཤིན་ཏུ་དམ་པའ་བ་སྐྱེ་བོ་མང་པོ་འགྲོ་བའི་ལམ་གྱི་འོག་ཅིག་
ཏུ་ཤིང་དྲུང་གཅིག་གི་རྩ་བར་བོར། དེར་སློབ་དཔོན་མ་ཚིན་དྲ་པ་བྱུང་སྟེ། དེ་
ལ་ལོ་རྒྱུས་བཤད་པས། འཚོ་བ་ནི་ངས་སྦྱོར་ནུས་ན། ཁྱོད་ཀྱིས་ལོ་བཅུ་གཉིས་
སྒོམ་ནུས་སམ་གསུངས་པས། དེས་ཀྱང་ནུས་པར་ཁས་བླངས། དེ་ནས་སློབ་
དཔོན་མ་ཚིན་དྲ་པས་རང་གི་སློབ་མ་བ་གླང་རྫི་ཕྱུག་པོ་ཞིག་ཡོད་པ་ལ་ཕ་

136 བཀའ་བབས་བདུན་ལྡན།
གིའི་ཤིང་དྲུང་ཅིག་ན་མི་ཡན་ལག་བཅད་པ་ཞིག་ཡོད་ཀྱི། དེ་ལ་ཁྱོད་ཀྱིས་ལོ་
བཅུ་གཉིས་སུ་ཟས་སྐྱོལ་གསུང་། དེས་ཀྱང་དེ་བཞིན་དུ་ 
བྱས། མཐར་ལོ་བཅུ་
གཉིས་སོང་བའི་དུས་ཤིག་ན་ལམ་དེ་ལ་ཚོང་པ་མང་པོ་མཚན་མོ་འགྲོ་བ་ལ།
ཙོ་རང་གི་པས་ཁྱེད་རྣམས་སུ་ཡིན་དྲིས་པས། དེ་རྒྱལ་པོའི་ཤོ་གམ་པ་ཡིན་
གྱིས་དོགས་ནས། ངེད་རྣམས་སོལ་བ་འཚོང་མཁན་ལགས་བྱས་པས། དེ་ན་རེ།
འོ་ན་ཁྱེད་རྣམས་ཀྱི་ཡོ་བྱད་ཐམས་ཅད་སོལ་བར་གྱུར་ཅིག་གསུང་།།
ཚོང་པ་རྣམས་ཚོང་འདུས་སུ་སླེབ་ནས་ཟོང་བཀྲམ་པ་ན་ཐམས་ཅད་
སོལ་བར་སོང་འདུག་སྟེ། ཕན་ཚུན་དུ་ཅིས་ཉེས་ཞེས་བརྟགས་པ་ན་ཙོ་རང་
གིའི་ཚིག་གི་ནུས་པ་ཡིན་པར་ཤེས་ནས། ཚོང་པ་དེ་རྣམས་ཀྱིས་སླར་སོང་
ནས་ཙོ་རང་གི་པ་ལ་བཟོད་པར་གསོལ་ཞིང་གསོལ་བ་བཏབ་པས། ཙོ་རང་གི་
པ་ན་རེ། འོ་ན་སྔར་བཞིན་གྱུར་ཅིག་བྱས་པས་ཚོང་པ་རྣམས་སླར་ལྡོག་ནས་
བལྟས་པའི་ཚེ་ཡོ་བྱད་ཐམས་ཅད་སྔ་་མ་བཞིན་དུ་ཐམས་ཅད་བཟང་པོར་
གྱུར་ནས་འདུག །དེ་སློབ་དཔོན་གྱི་དྲིན་ཡིན་པར་ཤེས་ནས་ཟོང་གི་ཕུད་སློབ་
དཔོན་ལ་ཕུལ་བ། སློབ་དཔོན་མ་འདོད་དེ་སླར་ཁོང་རྣམས་ཉིད་ལ་གཏད་དོ།།
དེར་རང་གི་ཡན་ལག་སྔར་བཞིན་དུ་གྱུར་ཅིག་བྱས་པས་དེ་བཞིན་དུ་སོང་ངོ་།།
འགྲོ་བའི་དོན་ཡང་ཅི་རིགས་པ་མཛད་དེ་མཁའ་སྤྱོད་དུ་བཞུད་སྐད།།
༈ གྲུབ་ཐོབ་གོ་རཀྵ་ནི་ཟས་སྦྱོར་བའི་བ་གླང་རྫི་དེ་ཉིད་ཡིན་ཏེ། མ་ཚིན་
དྲའི་གདམས་ངག་གིས་རྣལ་འབྱོར་ཐོབ་ནས། ཕྱི་རོལ་གྱི་བྱ་བ་གཞན་སྤངས་
ཏེ་བསྒོམས་པས་རྫུ་འཕྲུལ་དང་དངོས་གྲུབ་ཐམས་ཅད་ཐོབ། དེས་བསམས་
པ༑ ངའི་རྟོགས་པ་འདི་གཞན་ལ་སྤོ་སྙམ་སྟེ། ཡུལ་ཐམས་ཅད་དུ་སྐྱེ་བོ་མང་
པོ་
པོ་ལ་གདམས་པ་བསྟན་པས་ཐམས་ཅད་གྲོལ། སེམས་ཅན་བྱེ་བ་ཕྲག་གཅིག་
མ་གྲོལ་གྱི་བར་དུ་མཁའ་སྤྱོད་དུ་མི་འགྲོ་བར་དམ་བཅས། སེམས་ཅན་དཔག་

ཐོར་བུ་སྣ་ཚོགས་ཀྱི་བཀའ་བབས། 137
ཏུ་མེད་པ་གྲོལ་བར་མཛད་བཞིན་པའོ། །འདིའི་ལོ་རྒྱུས་མཐའ་ཡས་པ་ནི་བྲི་
བར་མ་ལང་ངོ། །དེ་ལ་སློབ་མའི་གཙོ་བོ་ཡང་བཅུ་གཉིས་ཡོད་མོད་ཀྱི། འདིར་
བཀའ་བབས་པ་ནི་གྲུབ་ཐོབ་ཀརྨ་རི་པ་ཡིན་ཏེ།
༈ དེ་(ཀཎ་རི་པ་)ནི་ཡུལ་མེ་བ་རའི་
་རྒྱལ་པོ་ཡིན། འདིའི་བཙུན་མོ་པིང་
ག་ལཱ་ཞེས་བྱ་བ་ཞིག་ཡོད་པ་སླེབ་ནས་ལོ་འགའ་སོང་བ་ན་རྒྱལ་པོ་ལ་ཤིན་ཏུ་
སྙིང་ཉེ་བ་ཡིན་ཡང་། རྒྱལ་པོས་བརྟག་པའི་ཕྱིར་རང་ཉིད་སྐྱེད་མོས་ཚལ་དུ་
སོང་། སྟག་གིས་ཟོས་སོ་ཞེས་ཤི་བརྫུན་བྱས་པས། སྡུག་བསྔལ་གྱིས་དེ་མ་ཐག་
བཙུན་མོ་པིང་ག་ལཱ་ཤི་ནས་ལུས་དུར་ཁྲོད་དུ་བསྐྱལ། རྒྱལ་པོ་ཡང་གྲོང་ཁྱེར་
དུ་མི་འགྲོ་བར་དུར་ཁྲོད་དེ་ཉིད་དུ་བཙུན་མོ་ཤི་བའི་རོའི་དྲུང་དུ་ཧཱ་ཧ་བ་པིང་
ག་ལཱ་ཞེས་ཟེར་ཞིང་འདུག་གོ།
དེ་ལྟར་ལོ་བརྒྱད་ཐལ་ཀྱང་སྐད། བཅུ་གཉིས་ཐལ་ཀྱང་ཟེར་ཏེ། དེར་གྲུབ་
ཐོབ་གོ་རཀྟ་བྱོན་ཏེ། རྫའི་ཆུ་སྣོད་ཌེ་པི་གཅིག་ལག་ནས་ལྷུངས་མ་ཐབས་སུ་
བྱས་ནས་བཅག་སྟེ། དེའི་མྱ་ངན་བྱེད་ཅིང་ཧཱ་ཧ་བ་ཌེ་པི་ཞེས་ཟེར་ཞིང་བསྡད་
པས། རྒྱལ་པོ་ན་རེ། རྣལ་འབྱོར་པ་བླུན་པོ་ཆུ་སྣོད་ཆག་པ་ལ་ཅིའི་ཕྱིར་མྱ་ངན་
བྱེད་གཞན་ཞིག་བཅོས་པས་ཆོག་མོད་བྱས་པས། སློབ་དཔོན་ན་རེ། འོ་ན་ཁྱེད་
ཉིད་བླུན་གྱི། ངའི་ཆུ་༼༦༢༩༽སྣོད་ཆག་པ་ད་ལྟར་ཤུལ་ཡོད་ལ། ཁྱོད་ཀྱི་པིང་ག་
ལཱ་ནི་ད་ལྟར་རྡུལ་ཙམ་དུ་སོང་སྟེ་མི་སྣང་ན། ད་དུང་ཁྱོད་ཉིད་མྱ་ངན་བྱེད་པས་
སོ༑ ༑དེར་སློབ་དཔོན་གྲུབ་ཐོབ་གོ་རཀྟར་ཤེས་ནས་རྗེས་སུ་བཟུང་བ་ཞུས་པས།
རྒྱལ་སྲིད་སྤོངས་གསུང་། དེས་ཀྱང་རྒྱལ་སྲིད་སྤངས་ནས་ཕྱི་བཞིན་དུ་འབྲངས།
ལན་ཅིག་གི་ཚེ་སློབ་དཔོན་ཤ་ཆང་ལ་དགའ་བ་ལྟར་མཛད་པས། དེས་གྲོང་ཁྱེར་
དུ་ཤ་ཆང་ཉོ་བར་སོང་བ་ན། བུད་མེད་ཅིག་གིས་ཕག་གི་ཤ་དྲུག་དང་། ཆང་

138 བཀའ་བབས་བདུན་ལྡན།
གི་བུམ་པ་དྲུག་བསྒྲིགས་ཏེ། རིན་དུ་ཁྱོད་ཀྱི་མིག་གཡས་པ་སྦྱིན་ན་འཚོང་གི་
གཞན་ཟོང་རྣམས་མི་དགོས་ཟེར། དེར་སློབ་དཔོན་ལ་མཆོད་པའི་དོན་དུ་མིག་
གཡས་པ་ཚམ་ཚོམ་མེད་པར་བཏོན་ཏེ་བྱིན་ནོ།།
དེ་ནས་ཤ་ཆང་དེ་རྣམས་སློབ་དཔོན་གྱི་དྲུང་དུ་ཕུལ་བས། ཁྱོད་ཀྱི་མིག་
གཡས་པ་གང་དུ་སོང་གསུང་། སློབ་དཔོན་ལ་མཆོད་པའི་ 
འི་དོན་དུ་འའདི་རྣམས་
ལ་བཙོངས་པ་ཡིན་བྱས་པས། ཁྱོད་ཀྱི་དེ་བདེན་ན་མིག་གཡོན་པ་ཡང་ང་
ལ་བྱིན་གསུངས་པ་ལས། གཡོན་པ་ཡང་ཕྱུང་སྟེ་ཕུལ་ལོ། །དེར་སློབ་དཔོན་
མཉེས་ཏེ་བྱིན་གྱིས་བརླབས་པ་ལོ་གསུམ་ནས་མིག་གཉིས་ཀྱང་སྔོན་བཞིན་
དུ་གྱུར། དེ་རྗེས་ལོ་གསུམ་ན་གྲུབ་ཐོབ་ཆེན་པོར་གྱུར་ཏོ། །འདི་ལ་བེ་ར་ག་
ནཱ་ཐ་ཞེས་ཀྱང་ཟེར། དེའི་སློབ་མ་ནི་ནཱ་གོ་པ་སྟེ་བོད་སྐད་གཅེར་བུ་པ་ཞེས་
བྱ་བ་ཡིན་ནོ། །ད་ལྟའི་ཛོ་གི་མང་པོ་རྒྱལ་པོ་ཀརྣ་རི་པ་དང་། རྒྱལ་པོ་བྷཉྫ་རི་
གཅིག་པར་འདོད་པ་ཤིན་ཏུ་འཁྲུལ་གསུང་ངོ་།།
༈ དེ་ལ་གྲུབ་ཐོབ་ནཱ་གོ་པ་ནི། སྐུ་ལ་སྣལ་མ་གཅིག་ཀྱང་མ་གསོལ་བས་
གཅེར་བུ་བ་ཞེས་གྲགས་པ་ཡིན་ནོ། །དེས་ལྷོ་ཕྱོགས་ཀྱི་ཡུལ་དུ་བཞུགས་ཙ་
ན༑ ལན་ཅིག་ཀོང་ཀུ་ནའི་རྒྱལ་པོའི་བཙུན་མོའི་འཁོར་གྱི་ནང་དུ་བྱོན་ཏེ་
གདམས་ངག་གསུངས་པས། རྒྱལ་པོ་ཁྲོས་ཏེ་སློབ་དཔོན་གྱི་ཡན་ལག་ལྔ་
བཅད་ནས་ཕྱོགས་བཞིར་བོར་རོ། །དེར་འགྲིག་པ་ལ་ཡང་བཅད། དེ་ལྟར་ལན་
བདུན་སོང་བའི་ཐ་མར་སློབ་དཔོན་གྱིས་དམོད་པ་བོར་བས་རྒྱལ་པོ་ཡན་
ལག་ལྔ་རང་ཆད་དེ་ཤི །ཡང་ཀུན་གྱིས་གསོལ་བ་བཏབ་པས་གསོས་སོ། ། དེ་ལྟ་
བུའི་ནུས་པ་ཡང་བསྟན། དེ་ནས་རི་བོ་བྷིན་ད་པ་ལ་བཞུད་དེ་ད་ལྟ་ཡང་ལུས་
མ་སྤངས་པར་ཡོད་སྐད།

ཐོར་བུ་སྣ་ཚོགས་ཀྱི་བཀའ་བབས། 139
༈ དེའི་སློབ་མ་ནི། བིརཱུ་པ་ཆུང་བའི་སློབ་བརྒྱུད་གོ་ལེན་ནཱ་ཐ་སྟེ་རྫ་མའི་
མགོན་པོ་ཞེས་བྱ་བ་ཡིན་ནོ། །དེ་ཡང་དང་པོ་འདུས་པ་མང་པོས་གཡེངས་པ་
ལ་ཞེ་བཅད་བྱས་ཏེ། རྫ་མ་ཆེན་པོ་གཅིག་གི་ནང་དུ་ཞུགས་ནས་དངོས་གྲུབ་
མ་ཐོབ་བར་འདི་ནས་མི་ལྡང་ངོ་ཞེས་དམ་བཅས་ནས། རྩེ་གཅིག་ཏུ་བསྒོམས་
པས་ལོ་བཅུ་གཉིས་ན་གྲུབ་པ་ཐོབ་སྟེ། སྐལ་བ་དང་ལྡན་པ་ལ་གདམས་ངག་
ཅི་རིགས་པ་བསྟན་ནས། བླ་མ་གཅེར་བུ་པ་བཞུགས་པའི་དྲུང་དུ་སོང་སྟེ་མི་
སྣང་བར་གྱུར་སྐད།
དེའི་སློབ་མ་ནི་ཨོ་ཀ་ར་ནཱ་ཐ་ཡིན་ཏེ། ཡུལ་དབུས་ན་རྒྱལ་རིགས་
ཀྱི་བུ་ཆུང་ཞིག་ཆུང་ངུ་ནས་ཕ་འདས་ཤིང་ཕུ་བོའི་ཁྱིམ་དུ་གསོ་བ་ལས། གོ་
ལེན་ནཱ་ཐས་རྣམ་འབྱོར་མའི་སྒྲུབ་ཐཐབས་ཤིག་བྱིན་ནོ། །དེ་ཙམ་མ་གཏོགས་ལོ་
བཅོ་བརྒྱད་ལོན་གྱི་བར་དུ་རིག་པ་གཅིག་ཀྱང་མ་བསླབས་པས། ཕུ་བོ་དང་
ཁྱིམ་བདག་མོས་བླུན་པོ་ཁྱོད་ཀྱིས་ཅི་རུང་ཞེས་སྨྲོས་ནས་ཕྱིར་ཕྱུང་བས། ཡིད་
འབྱུང་ནས་གཞན་གྱི་ཡུལ་དུ་སློང་མོས་འཚོ་ཞིང་རྡོ་རྗེ་རྣལ་འབྱོར་མ་སྒྲུབ་
པར་བྱེད། མཐར་གྱིས་ལོ་བཅུ་དྲུག་སོང་བ་ན་ཏིང་ངེ་འཛིན་བཟང་པོ་ཡང་
སྐྱེས་ནས། ནུབ་ཕྱོགས་ཧོ་ག་ལཱ་ཙི་ལྷ་མོ་ཨུ་མའི་གནས་སུ་སོང་ནས་ལྷ་མོའི་
རྡོ་སྐུའི་སྟེང་དུ་ཟླ་བ་དྲུག་གཉིད་ཀྱི་འོད་གསལ་ཐུན་གཅིག་བསྒོམས་པས་ལྷ་
མོ་སྐྲག་ནས། རྣལ་འབྱོར་པ་རིད་དྷི་དེ་ཧི་ཀི་ནི་དྷི་དེ་ཞེས་ཟེར་བ་ན། རྣལ་
འབྱོར་པས་རྫུ་འཕྲུལ་དང་གཏེར་གྱིས་ཅི་བྱེད། ཡེ་ཤེས་ཀྱི་དངོས་གྲུབ་སྦྱིན་
ན་བླང་མོད་བྱས་པས། ལྷ་མོས་བདག་ལ་གྲུབ་ཐོབ་སྦྱིན་དུ་མེད། ༼ ༦༦༡༽ གོ་
རཀྟ་ལས་ལོང་ཟེར་བ་ལས། དེས་གོ་རཀྵ་འཚོལ་དུ་སོང་བ་ན། ཡུལ་གོ་དཱ་བ་
རི་ན་རྣལ་འབྱོར་པ་གྲངས་མེད་པ་འདུག་པའི་གྲལ་གྱི་ཐ་མ་ཞིག་ན། བཞིན་

140 བཀའ་བབས་བདུན་ལྡན།
ཤིན་ཏུ་མི་སྡུག་པ། ཡན་ལག་ལས་རྣག་ཁྲག་ལྷུང་བ་ཞིག་འདུག་པས་དེ་ཡིན་
པར་ཤེས་ནས་ཕྱག་བཙལ་ཞིང་གསོལ་བ་བཏབ་པས། དེས་བྱིན་གྱིས་བརླབས་
པའི་ཚོད་མ་ཕུལ་གང་གནང་བ་འཐུངས་པས་དེ་ཉིད་དུ་ཤེས་བྱའི་ཡུལ་ཀུན་
ལ་མངའ་བརྙེས། ཆོས་ཉིད་མངོན་སུམ་དུ་མཐོང་བའི་གྲུབ་ཐོབ་ཆེན་པོར་གྱུར་
ནས་ཆོས་བཤད་དོ། །དེས་པཎྜི་ཏ་ཆེན་པོ་རཱ་ཏི་གུཔྟ་ལ་གདམས་པ་ཡིན་ནོ།
༈ དེ་རཱ་ཏི་གུ པ་)ནི་རྒྱ་གར་ལྷོ་ཕྱོགས་སུ་སྐུ་འཁྲུངས། རིགས་ནི་ཚོང་
དཔོན་གྱི་བུ། ཆེར་སྐྱེས་པ་ན་སངས་རྒྱས་པའི་སྡེ་ལ་རབ་ཏུ་བྱུང་སྟེ། སྡེ་པ་ནི་
ཐམས་ཅད་ཡོད་་པཔར་སྨྲ་བ་ཡིན་གསུང་། བློ་ཤིན་ཏུ་རྣོ་བ་བས་འདུལ་བ་འབུམ་
སྡེ་དང་། ཤེས་རབ་ཀྱི་ཕ་རོལ་ཏུ་ཕྱིན་པ་འབུམ་སྡེ་ཡང་ཐུགས་ལ་བཟུང་། ཕྱི་
རོལ་གྱི་རིག་པའི་གནས་ལ་ཤིན་ཏུ་མཁས། གསང་སྔགས་རྡོ་རྗེ་ཐེག་པའི་ཆོས་
འཚོལ་བར་བཞེད་ནས་ཤར་ཕྱོགས་དང་། རྒྱ་མཚོའི་གླིང་ཕྲན་དང་། ནུབ་
ཕྱོགས་ཀྱི་གནས་མང་པོར་བྱོན། སློབ་དཔོན་ཆེན་པོ་རིན་ཆེན་གྲགས་པ་ལས་
དཀྱིལ་འཁོར་བཅུ་གསུམ་དུ་དབང་བསྐུར་བ་ཞུས། ཡང་སློབ་དཔོན་ཆེན་
པོ་ཛྙཱ་ན་གུ པྟ་ལ་ར་ཁང་གི་ཡུལ་དུ་དཀྱིལ་འཁོར་དྲུག་ཅུར་དབང་བསྐུར་བ་
ཞུས། བལ་པོའི་ཡུལ་གྱི་པཎྜི་ཏ་ད་ཤཱ་བ་ལཱ་ལ་པིང་ཧ་ཞེས་བྱ་བ་ལ་དབང་དང་
གདམས་ངག་མང་པོ་ཞུས། རྒྱུད་ཀྱི་བཤད་པ་ཡང་སློབ་དཔོན་དེ་གསུམ་ལ་
ཞུས་པ་ཤས་ཆེ།།
ལན་ཅིག་རྒྱ་གར་ཤར་ཕྱོགས་སུ་སྟོན་མོ་ཆེན་པོ་ཞིག་གི་ས་ན།མུ་སྟེགས་
རལ་པ་ཅན་འདྲ་བའི་རྣལ་འབྱོར་པ་ཧྲུལ་པོ་གཅིག་འདུག་པ་ལ། དེ་དང་
གཏམ་འདྲ་བྱས་པས། གཞན་སེམས་ཤེས་པར་འདུག་ནས་སུ་ཡིན་དྲིས་པས།
གྲུབ་ཐོབ་ཨ་སི་ཏ་གྷ་ན་ཡིན་གསུང་། དེར་ཟླ་བ་ཙམ་བསྟེན་ཏེ་གདམས་ངག་

ཐོར་བུ་སྣ་ཚོགས་ཀྱི་བཀའ་བབས། 141
ཀྱང་མང་དུ་གསན་སྐད། གྲུབ་ཐོབ་ཨོཾ་ཀ་ར་ནཱ་ཐ་ལ་ཡང་གདམས་པ་དཔག་
ཏུ་མེད་པ་གསན། དེ་ནས་ཡུལ་རུ་ལུ་ར་ཏི་ལ་སོགས་པ་ལྷོ་ཕྱོགས་ཀྱི་ཡུལ་གྱི་
གཙུག་ལག་ཁང་སུམ་ཅུ་ཙམ་གྱི་གནས་བརྟན་མཛད། བསྐྱེད་པའི་རིམ་པ་ལ་
བརྟན་པ་ཐོབ། རྒྱུད་སྡེ་ལྔ་བཅུ་ཙམ་མཁྱེན་པ་ཡིན་ནོ། །རིན་པོ་ཆེའི་འབྱུང་
ཁུངས་ལྟ་བུའི་གཏམ་ལས། གདམས་ངག་སྣ་ཚོགས་བརྒྱུད་པའི་གཏམ་གྱི་
སྐབས་ཏེ་བརྒྱད་པའོ།།
༈ དེ་ལྟར་བཀའ་བབས་དེ་ཐམས་ཅད་ནི་གྲུབ་པའི་དབང་ཕྱུག་ཆེན་པོ་
ཞི་བ་སྦས་པ་ལ་མངའ་བ་ཡིན་ཏེ། དེ་ལ་སློབ་དཔོན་འདི་ནི་ལྷོ་ཕྱོགས་གྲོང་
ཁྱེར་ཛ་ལ་མཎྜལ་ཏེ་ཆུའི་དཀྱིལ་འཁོར་ཞེས་བྱ་བར་འཁྲུངས། རིགས་ནི་རྒྱལ་
རིགས། གཞོན་ནུ་ནས་རིག་པའི་གནས་ཕྲ་མོ་མང་པོ་སྒྲ་དང་རྟོག་གེ་ཡན་
ལག་དང་བཅས་པ་རྣམས་ལ་སྦྱངས། ཡབ་ཀྱང་རྗེ་བཙུན་སྒྲོལ་མ་ཉམས་ལ་
ཞལ་མཐོང་བའི་སྔགས་པ་ཡིན། དེ་ལ་སྒྲོལ་མའི་དབང་བསྐུར་བ་དང་སྒྲུབ་
ཐབས་ཀྱང་གསན།
དགུང་ལོ་ཉི་ཤུ་རྩ་གཉིས་པ་ལ པ་རྒྱ་མཚོའི་འགྲམ་ཀོང་ཀུ་ནའི་ཡུལ་དུ་
གསེར་གྱི་རྒྱལ་མཚན་ཞེས་བྱ་བའི་གནས་གཞི་ཞིག་དུས་དེ་ཙམ་ན་བཙུན་
ཚུགས་བཟང་བ། ཆོས་གྲྭ་དར་བོ། དགེ་སློང་ལྔ་བཅུ་ཙམ། དགེ་བསྙེན་ཡན་
ཆད་ལ་འདུས་ཆེ་དུས་སྟོང་ཕྲག་ཙམ་འོང་བ་ཞིག་ཡོད་པ་དེར་མཁན་པོ་རཱ
ཏི་གུ པྟ་ལ་བསྙེན་པར་རྫོགས། དང་པོར་ཉན་ཐོས་ཀྱི་སྡེ་སྣོད་རྣམས་དང་། དེ་
ནས་དབུ་སེམས་ཀྱི་གཞུང་ལུགས་ཐམས་ཅད་ལ་མཁས་པར་སྦྱངས། ཤེས་
རབ་ཀྱི་ཕ་རོལ་ཏུ་ཕྱིན་པ་བརྒྱད་སྟོང་པ་དང་། སེམས་ཙམ་མདོ་བཞིར་གྲགས་
པ་ལ་སོགས་པ་གསུང་རབ་དུ་མ་ཐུགས་ནས་བཤད། མཁན་པོ་ལ་ཡོན་འབུལ་
བ་དང་། རྙེད་བཀུར་༼༦༦༣༽ ཆེན་པོ་བྱ་བར་བཞེད་ནས། སིང་ག་ལའི་གླིང་

142 བཀའ་བབས་བདུན་ལྡན།
དུ་ཡུག་ཅིག་བྱོན། དེར་ནག་པོ་ཆེན་པོའི་རིག་སྔགས་ཅུང་ཟད་གྲུབ་པ་དང་།
ཆོས་བཤད་པའི་མཐུས་རྙེད་བཀུར་དཔག་ཏུ་མེད་པ་བྱུང་། དེ་རྣམས་བླ་
མའི་དྲུང་དུ་བསྣམས་ཏེ་རིན་པོ་ཆེ་སྣ་བདུན་གྱི་ཕུང་པོ་ཆེན་པོ་བྱས་ཏེ་ཕུལ།
དབང་དང་གདམས་ངག་རྣམས་ཞུས་པས་ཐུན་མོང་གི་དབང་ཐམས་ཅ
བསྐུར། རྒྱུད་ལྔ་བཅུ་ཙམ་གྱི་བཤད་པ་ཕལ་ཆེར་ཡང་གནང་། འོན་ཀྱང་ཐུན་
མོང་མ་ཡིན་པའི་དབང་དང་གདམས་T
 ངག་རྣམས་ནི་མ་ཐོབ་བོ།།
དེ་ནས་ལོ་མང་པོར་བླ་མའི་ཐ་ན་ཐལ་བ་འཕྱག་པ་ཚུན་ཆད་ཀྱི་གཡོག་
མཛད་ཅིང་། རང་གི་ལོངས་སྤྱོད་ཆོས་གོས་གསུམ་མ་གཏོགས་བླ་མ་ལ་ཕུལ།
རང་གི་ཟས་ནི་གྲོང་ཁྱེར་གྱི་བསོད་སྙོམས་ཀྱིས་མཛད། དེ་ལྟར་ལོ་དྲུག་སོང་
བའི་རྗེས་སུ་བླ་མས་ཀྱང་ཐུན་མོང་མ་ཡིན་པའི་དབང་གོང་མ་རྣམས་དང་།
བྱིན་རླབས་སྣ་ཚོགས་པ་དང་། གདམས་ངག་ཐམས་ཅད་གནང་། དེ་དག་
བསྒོམས་པས་ཉམས་བཟང་པོ་ཡང་སྐྱེས། དེར་མཁན་པོ་སྐུ་འདས་ཏེ། གཙུག་
ལག་ཁང་དེ་ཐམས་ཅད་ཀྱི་བདག་པོ་ཡང་མཛད། དགེ་འདུན་གྱི་གནས་
བརྟན་ལོ་དགུའི་བར་མཛད།།
དེ་དག་ཏུ་ཡང་མཚན་མོ་ཏིང་ངེ་འཛིན་འབའ་ཞིག་སྒོམ་བཞིན་
བཞུགས། འོན་ཀྱང་ཉིན་མོ་དགེ་འདུན་གྱི་བྱ་བ་སྣ་ཚོགས་པ་དེས་ཡེ་ཤེས་མི་
འཕེལ་བར་མཁྱེན་ནས་དགེ་འདུན་ལ་ཡང་ཡང་གནང་བ་ཞུས་ཀྱང་དགེ་
འདུན་རྣམས་ཀྱིས་མ་གནང་བ་ལ། དེར་སློབ་དཔོན་གྱིས་ཆང་གསོལ། གྲོང་
ཁྱེར་གྱི་སྲང་ཁ་རྣམས་སུ་སྐད་རིགས་སྣ་ཚོགས་ཀྱིས་གླུ་བླངས། སྒོ་དང་སྒོ་རུ་
གར་སྣ་ཚོགས་མཛད་པ། དགེ་འདུན་རྣམས་ན་རེ། མཁན་པོ་ཆོས་མང་པོ་ལ་
མཁས་པ་ཡིན་པས་ཆད་པ་མི་བྱེད་ཀྱི། ད་ཁྱེད་འཚོ་བ་གང་བདེ་བར་སོང་
ཞེས་ཟེར་བས། ད་ནི་དོན་ཐམས་ཅད་འགྲུབ་སྙམ་སྟེ་ཡུལ་སྣ་ཚོགས་སུ་བརྒྱུད།

ཐོར་བུ་སྣ་ཚོགས་ཀྱི་བཀའ་བབས། 143
ཡུལ་ཙེ་བ་ལའི་གྲོང་གཅིག་གི་འདབས་སུ་སྤྱིལ་པོ་ཞིག་ཏུ་ལོ་གསུམ་སྒྲུབ་པ་
མཛད། དེ་ནས་ནུབ་ཕྱོགས་ཨུ་རྒྱན་གྱི་ཡུལ་དུ་བཞུད། དེར་ཡང་ལོ་གསུམ་
ཙམ་བཞུགས།།
ལན་ཅིག་ཆུ་འགྲམ་ཞིག་ན་སྨད་འཚོང་མ་དྲུག་ཁྲུས་བྱེད་ཅིང་
འདུག །ཇི་ཞིག་ན་དེ་རྣམས་རྩིག་པ་ཞིག་གི་ཕག་ཏུ་སོང་། འདི་རྣམས་ཅི་
ཟེར་དགོངས་ཏེ་གསན་པས། གཅིག་གིས་གཅིག་ལ་གཏམ་གྱི་ཚུལ་གྱིས་
ཕྱིར་ཟློག་མན་ངག་དྲུག་བཤད་ཀྱིན་འདུག །དེ་ལ་སོགས་པ་ངོ་མཚར་དུ་མ་
གཟིགས་ཤིང་། རྡོ་རྗེ་མཁའ་འགྲོ་མ་རྣམས་ཀྱིས་གྲོགས་་་མཛད་མཛད་པས་པས་ཡེ་ཤེས་
གོང་ནས་གོང་དུ་འཕེལ་ཡང་། དེ་ཁོ་ན་ཉིད་ཀྱི་གནས་མ་རྟོགས་ནས་དེ་ཁོ་ན་
ཉིད་སྟོན་པའི་སློབ་དཔོན་སེམས་བཞིན་ཡོད་པ་ལ། དེར་ཆང་འཚོང་མ་ཞིག་
གི་སྒོར་བྱོན་པས། དེ་རྡོ་རྗེ་རྣལ་འབྱོར་མའི་རྣམ་པར་གྱུར་ནས། ཤར་ཕྱོགས་
ཀྱི་ཡུལ་ན་སློབ་དཔོན་ཡེ་ཤེས་བཤེས་གཉེན་ཞེས་བྱ་བ་བཞུགས་ཏེ། དེས་ཁྱོད་
ལ་འདོད་པའི་དངོས་གྲུབ་སྟེར་བར་འགྱུར་གསུང་།།
དེ་ནས་སློབ་དཔོན་རིམ་གྱིས་ཤར་ཕྱོགས་སུ་བྱོན། གྲོང་ཁྱེར་གྱི་མི་ཐམས་
ཅད་དང་། ཕྱི་ནང་གི་གནས་ཐམས་ཅད་དུ་སོང་སྟེ་ཡེ་ཤེས་བཤེས་གཉེན་
དྲིས་པས་ཀྱང་བཤད་རྒྱུ་མི་འདུག །ཙནྡྲ་པའི་སྡེ་རྣམས་ཀྱི་ནང་དུ་ཕྱིན་ཏེ་དྲིས་
པས་ཀྱང་གཞན་སུ་ལའང་བཤད་རྒྱུ་མེད། ལན་ཅིག་དེ་ན་རྣལ་འབྱོར་པ་རྒན་
པོ་ཞིག་ན་རེ། དེ་ནི་ངེད་ཙརླ་པའི་སློབ་དཔོན་ནུས་མཐུ་ཚན་པོ་ཞིག་ཡིན་པ་
ལ༑ ད་གར་གཤེགས་ཆ་མེད་ནས་ལོ་མང་པོ་ལོན་
ལོན་ཟེར། དེ་ན་ནས་ཀྱང་ཡང་ཡང་
བཙལ་བས། ལན་ཅིག་ནགས་ཀྱི་གྲོང་དང་ཉེ་བའི་མཆོད་རྟེན་གཅིག་གི་གྲིབ་
མ་ལ་འགྲོན་བཙུན་ཁྱིམ་བཙུན་གྱི་ཆ་བྱད་གཅིག་ཉལ་ནས་འདུག །དེ་ལ་ཡེ་
ཤེས་བཤེས་གཉེན་ཁྱེད་ཀྱིས་མཐོང་ངམ་དྲིས་པས། དེའི་ཞལ་༼༦༦༥༽ནས།

144 བཀའ་བབས་བདུན་ལྡན།
ཤེས་ཏེ་ང་ཡང་དེའི་དྲུང་དུ་འགྲོ་བ་ཡིན། འདི་ནས་ཤར་ཕྱོགས་ན་ཏི་པུར་ཞེས་
བྱ་བའི་གྲོང་ཁྱེར་ན་ཡོད་གསུང་། བསྟན་པར་ཞུ་བྱས་པས། ངའི་ནོར་འདི་
རྣམས་ནགས་འདི་ལ་ཁྱོད་ཀྱིས་འཁྱེར་ཐུབ་ན་བསྟན་གསུང་། དེར་ཁུར་ལྕི་མོ་
ཞིག་འདུག་པ་བསྣམས་ཏེ་བྱོན། འགྲོན་བཙུན་དེ་ནི་སྔོན་ལ་སོང་། ཞི་བ་སྦས་
པ་ནི་ལམ་དུ་ཆོམ་པོས་བཟུང་། ཁུར་བཤིགས་པས་རྡོ་འབའ་ཞིག་བྱུང་སྟེ་རྐུན་
པོ་རྣམས་ཚིག་པ་ཟོས་ཏེ། སླར་ཡང་ཆེར་བརྡུངས། ས་ལ་རོ་བཞིན་འགྱེལ་བ་
ན་ཡང་སློབ་དཔོན་དེ་བྱུང་སྟེ། ཆུས་བཀྲུས་ཤིང་སྔགས་བཏབ་པས་འཕྲལ་དུ་
གསོས་ཏེ་འགྲོ་ཐུབ་པར་བྱུང་།།
ཏི་པུ་རར་བྱོན་པའི་ཚེ་བླ་མ་བསྟན་པར་ཞུ་བྱས་པས། མཚེའུ་གཅིག་
གི་འགྲམ་དུ་ཁྲིད་ནས། དེར་བླ་མ་རང་གི་གཟུགས་བརྙན་ཤར་བ་ལ། ཡེ་ཤེས་
བཤེས་གཉེན་ནི་འདི་ཡིན་ཞེས་གསུངས། དེས་ཀྱང་ངོ་སྤྲད་པ་བཞིན་དུ་སོང་
ནས་ཏིང་ངེ་འཛིན་བཟང་པོ་ཞིག་ཀྱང་སྐྱེས། འོ་ན་བདག་རྗེས་སུ་བཟུང་བར་
ཞུ་བྱས་པས། ཁྱོད་སྤྱི་བརྟོལ་ཆེ། རྙེད་བཀུར་མེད་པར་རྗེས་སུ་བཟུང་བར་ཞུ་
ཟེར་བ་གསུངས་ནས་ཁྲོས་ཤིང་མང་དུ་བརྡུངས། དེར་ཁྱིམ་བདག་ནོར་ཆེན་
པོ་ཞིག་ལ། ངས་ཁྱོད་ཀྱི་ལས་ཀྱི་གཡོག་བྱས་ན་ང་ལ་གླ་ཇི་ཙམ་སྟེར་བྱས་པས།
དེ་ན་རེ། ཉི་མ་རེ་ལ་གསེར་དི་ནར་རེ་རེ་སྦྱིན་ཟེར། དེའི་གཡོག་ལོ་གཅིག་
མཛད། རྒྱ་གར་བའི་ཞིང་ལས་ཀྱི་ཁོལ་པོ་ནི་ཤིན་ཏུ་སྡུག་གསུང་།།
དེར་གཞན་ཡང་ཡོ་བྱད་མང་དག་སྟེར་མཁན་བྱུང་བ་དེ་ཐམས་ཅད་
སློབ་དཔོན་ལ་ཕུལ། ཡང་བླ་མའི་ཕྱི་བཞིན་སོང་བ་ན། ལན་ཅིག་ནགས་
གསེབ་ཅིག་ན་མ་ཧེ་མོ་སྣ་ཐག་བཏགས་པ་ཞིག་འདུག །འདི་ཁྲིད་ཅིག་
གསུངས། བླ་མ་སྔོན་ལ་གཤེགས། ཞི་བས་དེ་ཁྲིད་ནས་ཕྱིན་པས། བདག་པོས་
ཕྱི་བཞིན་བསྙེགས་པས་ཟིན་ནས་དེས་ཤིན་ཏུ་བརྡུངས་ཏེ་ཐང་ལ་རོ་བཞིན་

ཐོར་བུ་སྣ་ཚོགས་ཀྱི་བཀའ་བབས། 145
སོང་བ་ལ། བླ་མ་བྱོན་ནས་ཐབས་མཛད་པས་གསོས། ཡང་ལན་ཅིག་བླ་མའི་
རྫས་འདྲ་རྩྭ་ཁྱིམ་པ་འདྲ་ལ་བཅོལ་ཏེ་བཞག །དཔོན་སློབ་གཉིས་གྲོང་ཁྱེར་
ལ་བྱོན་ཏེ་ལྡོག་ཕེབས་པས། རྩྭ་ཁྱིམ་ཐམས་ཅད་ལ་མེ་འུར་འུར་འབར་གྱིན་
འདུག །དེར་བླ་མ་རང་གི་རྫས་ལ་ཐུགས་ཁྲལ་ཆེ་ཆེ་ལྟར་མཛད་ཀྱིན་འདུག་
པས། འོ་ན་བདག་གིས་བླང་ངམ་ཞུས་པས། ལོང་གསུང་། དེར་མེའི་དབུས་སུ་
ཚམ་ཚོམ་མེད་པར་ཞུགས་ཏེ་བླ་མའི་རྫས་རྣམས་བླངས་པས་རྐང་ལག་ཐམས་
ཅད་རུས་པ་ལ་ཐུག་གི་བར་དུ་ཚིག །ལུས་ཐམས་ཅད་ཀྱང་ཆུ་བུར་དུ་གྱུར།
དེ་ལ་ཤི་ཡང་བླ་མའི་རྫས་ཀྱི་ཕྱིར་ཡིན་སྙམ་སྟེ་འགྱོད་པའི་སེམས་ནི་སྐད་
ཅིག་ཀྱང་མ་བྱུང་། དེ་ཡང་རྫས་འགངས་ཆེ་བ་མེད་དེ་ཆུ་སྣོད་གཅིག །ན་རཱི།
ཀེ་ལའི་ཕོར་པ་གཅིག །ཤིང་གི་མཎྜལ་གཅིག །ཀ་པཱ་ལ་གཅིག་རྣམས་ཡིན་
གསུང་། དེར་ངེས་པར་འཆིའམ་སྙམ་པ་ལ། བླ་མས་སྔགས་དང་སྨན་མཛད་
པས་རིང་པོར་མི་ཐོགས་པར་གསོས།།
དེར་ཞི་བ་སྦས་པའི་ཐུགས་ལ། བདག་གི་ལུས་ངན་པ་འདི་གསོ་བའི་
ཕྱིར་དུ་སློབ་དཔོན་གྱི་སྨན་ཟད་པར་བྱས་པ་ནི་མ་ལེགས། ད་ཡང་སློབ་དཔོན་
གྱི་ཕྱིར་དུ་བདག་ཉིད་དཀའ་བ་དུ་མ་བྱེད་པ་ནི་རང་གི་དོན་འབའ་ཞིག་ཡིན་
པས། དེ་ལ་སློབ་དཔོན་ལས་སྔགས་དང་སྨན་བླང་བ་ཤིན་ཏུ་མི་རུང་བས།
སློབ་དཔོན་ངའི་གཡོག་ཏུ་མི་བཀོལ་ཞེས་དམ་བཅས། ཡང་ལན་ཅིག་སློབ་
དཔོན་ར་ཁང་གི་ཡུལ་དུ་འབྱོན་པར་བཞེད་ནས་གྲུར་ཞུགས་པ་ན། ཇི་ཞིག་
ལྟར་ན་ཆུའི་དཀྱིལ་ནས་ཉ་མཆེ་བ་ཅན་ཞིག་ཉང་གིས་བྱུང་། དེས་སློབ་དཔོན་
ལ་གནོད་པར་འགྱུར་གྱིས་དོགས་ནས་དེ་ལ་མདུང་ཐུང་ཞིག་བསྣུན། ཉ་དེས་
لایا
ཞི་བ་སྦས་པའི་ཞབས་ལ་རྨུགས། ༼༦༦༧༽ ཆུའི་དཀྱིལ་དུ་ཉས་འཁྱེར་ལ་ཁད་
པ་ལ། བླ་མ་དྲན་པར་བྱས་པས་ཉའི་ཁ་ནས་བཏང་སྟེ་ཉ་ཆུ་ལ་སོང་ངོ༌། །དེར་

146 བཀའ་བབས་བདུན་ལྡན།
རྨས་སྡུག་བསྔལ་བར་གྱུར་ཀྱང་སློབ་དཔོན་གྱི་རིམ་གྲོ་བྱེད་པ་ལ་མ་གཡེལ་
བར་བྱས་པས། ཞག་བདུན་སོང་བའི་ཐོ་རངས་ཤིག་ཅི་བྱས་མེད་པར་ཟུག་རྔུ་
རྣམས་ཞི།།
ཡང་ཤར་ཕྱོགས་ར་ཁང་གི་ཡུལ་དེར་སློབ་དཔོན་བྲག་ཕུག་ཅིག་ཏུ་
བཞུགས། ཞི་བ་སྦས་པས་གྲོང་ཁྱེར་སྣ་ཚོགས་ནས་ཡོ་བྱད་འཚོལ་བ་སོགས་
དོན་མང་པོ་ལ་འགྲོ་དགོས། ཡུལ་དེ་ནི་ཆུ་ཀླུང་ཤིན་ཏུ་མང་བས་ཡང་ཡང་
རྐྱལ་ཞིང་བརྒལ་དགོས་པ་ལས། སྲོག་ཆགས་སི་སཱ་ར་སྟེ་འཛིན་ཁྲིའི་རིགས་
སུ་གཏོགས་པ་བོད་ལ་ཆུ་སྲིན་སྤྱིར་དུ་གྲགས་པས་ཀྱང་ལན་གསུམ་བཟུང་
མོད་ཀྱི། སློབ་དཔོན་རང་གིས་ཀྱང་ནུས་པ་རྙེད་པ་དང་། བླ་མ་དྲན་པར་བྱས་
པས་དེས་ཀྱང་བཏང་བ་འབའ་ཞིག་བྱུང་། གཞན་ཡང་སྲོག་ཆགས་ཀཱི་ཀ་ར་
དང་། ཉ་དང་ཆུའི་སྦྲུལ་ལ་སོགས་པས་ཟོས་ཤིང་ཕུག་པས་རྨས་པ་ནི་བགྲང་དུ་
མེད་གསུང་། དེ་ཐམས་ཅད་ལ་བླ་མའི་སྔགས་དང་སྨན་གཅིག་ཀྱང་མ་བླངས་
ཏེ༑ སྔགས་དང་སྨན་སོགས་ཕན་པའི་ཐབས་ཐམས་ཅད་གཞན་ལས་བསླངས།
ཡུལ་དེར་སློབ་དཔོན་ལོགས་སུ་མ་བཞུགས་པ། འཁོར་མཆོག་གི་རྣལ་འབྱོར་
པ་ལྔ། རིག་མ་བཅུ་གཉིས་དང་བཅས་ཏེ་ཚོགས་ཀྱི་འཁོར་ལོ་ཡང་དང་ཡང་
དུ་སྤྱད་པས། ཞི་བ་སྦས་པ་ནི་རྒྱུ་འགྲུལ་གཞན་པས་མང་བ་མཛད་དགོས་
ཤིང་། ཡུལ་དེའི་ཆུའི་སྲོག་ཆགས་གཞན་པས་གདུག་པ་ཆེ་བས་ལོ་གསུམ་དུ་
ལུས་ཤིན་ཏུ་སྦྱོང་སྤྱོད་ཆེ་ཡང་། ཐུགས་ལ་སྐྱོ་དུབ་གཅིག་ཀྱང་མ་བྱུང་ངོ་། །དེ་
དུས་ཀྱི་འཁོར་དེ་ཀུན་ཕྱིས་དངོས་གྲུབ་ཐོབ་པ་ཤ་སྟག་བྱུང་གསུང་།།
དེ་ནས་དཔོན་སློབ་གཉིས་གྲུ་ལ་བརྟེན་ཏེ་བྷང་ག་ལར་བྱོན། དང་པོ་
མཇལ་ནས་དེ་བར་གདམས་ངག་ཚིག་གཅིག་ཀྱང་མ་གནང་བས། དེར་
གདམས་ངག་གནང་བར་ཞུས་པ་ན།

ཐོར་བུ་སྣ་ཚོགས་ཀྱི་བཀའ་བབས། 147
རྙེད་བཀུར་མེད་པར་རྗེས་སུ་བཟུང་མཛོད་ཅེས།།
དེ་ཉིད་ཐོབ་མ་ཐག་ཏུ་སློབ་དཔོན་ལ།།
ལྷག་པའམ་མཉམ་ཞེས་འགྲན་བྱེད་མི་དེ་ལ།།
དཔལ་ཆེན་རྡོ་རྗེ་སེམས་དཔའང་འཇིགས་ཞེས་གསུང་།།
ཞེས་བྱ་བ་ཡིན་གསུངས་ཏེ་ཁྲོས་ཤིང་མ་མཉེས་པའི་ཚུལ་བསྟན་ཏེ་བྲོས་ནས་
བཞུད་དོ། །དེར་བང་ཐག་པ་ནས་བརྒྱུགས་ཀྱང་རྗེས་མ་ཟིན། ཞག་བདུན་དུ་
ཡུལ་དེའི་ཕྱོགས་ཐམས་ཅད་དུ་བཙལ་ཡང་མ་རྙེད།
དེ་ནས་ཐག་རིང་པོར་སོང་ནས་གྲོང་ཁྱེར་སྣ་ཚོགས་སུ་མི་རྣམས་ལ་
དྲིས་ཀྱང་ཆ་མེད། དེ་ལྟར་ཟླ་བ་གཉིས་སུ་བཙལ་ཡང་མ་རྙེད་པས། གྷོ་ར་ཌོ་
ཌ་ཞེས་པའི་གྲོང་ཁྱེར་ཞིག་ཏུ་ཞག་བདུན་ངུ་བཞིན་གསོལ་བ་འདེབས་ཀྱིན་
བསྡད། དེར་ཡང་མ་བྱོན་པས། ད་ནི་ཚེ་འདིར་སྐལ་བ་མེད་པ་ཡིན། འདི་
ཉིད་དུ་ཤི་བར་བྱ་སྙམ་སྟེ་བྲག་དེའུ་གཅིག་གི་རྩེ་ནས་མཆོངས་པས་ཀྱང་ཡན་
ལག་བསྣད་པ་སོགས་མེད་ཅིང་གནོད་པ་ཅང་མ་བྱུང་། དེར་ཡིད་སྐྱོ་བས་
ཅུང་ཟད་ཅིག་བསྡད་པ་ན། རིག་མ་ངོ་ཤེས་པ་ཞིག་ཕྱོགས་དེར་བྱུང་སྟེ། སློབ་
མ་བཟང་པོ་ཅི་བྱེད་ཀྱིན་ཡོད་གསུང་། སློབ་དཔོན་གྱི་རིག་མ་བླ་མ་ཡིན་པས་
ཞབས་ལ་སྤྱི་བོས་གཏུགས་ཏེ། ཁོ་བོ་ནི་སྐལ་བ་མེད་དེ་བླ་མས་བོར་བས་འཆི་
བར་སེམས་བྱས་པས། དེ་ན་རེ། ཁྱོད་སློབ་དཔོན་གྱིས་ངེས་པར་རྗེས་སུ་འཛིན་
པར་འདུག་གསུང་། དེར་ཡིད་ཅུང་ཟད་སྤྲོ་བ་སྐྱེས་ཏེ། སློབ་དཔོན་གང་ན་
བཞུགས་དྲིས་པས། བླ་མ་ནི་ངའི་ཁྱིམ་དུ་བྱོན་ནས་ཞག་འགའ་བཞུགས་ཏེ་ད་
ལྟ་བལ་པོར་བཞུད་གསུང་། བུད་ པ་
མེད་དེ་མི་སྣང་བར་ཐལ་ལོ།།
དོ་
དེདེར་ཞི་བ་སྦས་པས་ལམ་དུ་ཞུགས་བྱོན་པ་ན། བྲག་རྩེ་ནས་མཆོངས་
པ་མཐོང་བའི་མི་རྣམས་ཀྱིས་ཅིའི་ཕྱིར་མཆོངས་ཞེས་འདྲི་བ་མང་དུ་བྱུང་བ་

148 བཀའ་བབས་བདུན་ལྡན།
ལ་ལན་ནི་མ་སྨྲས། ཁོ་བོ་བླ་མ་མ་རྙེད་པས་སྡུག་བསྔལ་བ་ལ། འདི་ཀུན་སོས་
རེ་དལ་ན་སྙམ་ཚིག་པ་ཟ་བར་བྱུང་སྐད། དེ་ནས་བལ་པོའི་ཡུལ་དུ་བྱོན་ཏེ་
གྲོང་ཁྱེར་དང་གནས་གཞི་སོ་སོར་དྲིས་པས། གཞན་རྣམས་སུ་ཤོད་མཁན་མ་
བྱུང་། ཡཾ་བུའི་ནག་པོ་ཆེན་པོའི་ལྷ་ཁང་གི་དཀོན་གཉེར་ན་རེ། དེ་འདིར་བྱུང་
སྟེ་ཞག་འགའ་ཐོ་ཅོའི་སྤྱོད་པ་འདྲ་བྱས་ནས་ཀཱ་མ་རཱུར་སོང་ཟེར། དེ་མ་ཐག་
ཀཱ་མ་རཱུ་ལ་གཏད་ནས་བྱོན་པས་ནགས་ཀྱི་ལམ་རྣམས་སུ་ཆོམ་རྐུན་དང་།
སྟག་དང་། མ་ཧེ་དང་། བསེ་རུ་ལ་སོགས་པ་འཇིགས་པ་ཇི་སྙེད་བྱུང་ཡང་།
བླ་མ་འབའ་ཞིག་དྲན་པར་བྱས་པས་གནོད་པ་མ་བྱུང་། ཀཱ་མ་རཱུའི་གྲོང་ཁྱེར་
ག་རུ་ཌ་གྷ་ཊ་ན་སློབ་དཔོན་བཞུགས་པ་དང་མཇལ། དགའ་ཆེས་ཏེ་ལུས་ས་
ལ་བརྡབས་པའི་ཕྱག་བརྒྱ་སྟོང་དུ་མ་བྱས་སོ། །དེར་བླ་མ་ན་རེ། གལ་ཏེ་ཁྱོད་
གདམས་ངག་འདོད་ན། ངའི་བླ་མ་ཨ་སི་ཏ་གྷ་ན་མཁའ་སྤྱོད་དུ་གཤེགས་པའི་
ས། ཧེ་རོ་པའི་བྲག་གི་རྩེ་དེ་ཡིན་པས། དེར་སོ་ཕག་གི་མཆོད་རྟེན་མི་འགྲེང་
ལྔ་ཡོད་པ་ཞིག་བཞེངས་ཤིག་གསུང་།།
དེ་ནས་ཡུལ་དེར་ཕྱིན་ནས་གོས་ཞིག་ཡོད་པ་ཕག་བྲེའི་རིན་ལ་སྤྲད་
ནས། ཕ་གུ་བརྡེག་པ་དང་སོ་གཏོང་བ་ཐམས་ཅད་ཀྱང་ཞི་བ་སྦས་པ་གཅིག་
པུས་མཛད། དེ་ནས་ཁྱིམ་བདག་དད་པ་ཅན་གཅིག་གིས་གྲོགས་ཅུང་ཟད་
བྱས་ནས་ཧེ་རོ་པའི་རྩེ་མོར་མཆོད་རྟེན་བཞེངས་ཟིན་ནས། བླ་མའི་དྲུང་དུ་
འོངས་པ་ན་ཁྱིམ་བདག་ལ་གྲོགས་བཅོལ་བ་དེས་མི་རུང་ཞེས་གསུངས་ཏེ། དེ་
ནས་ཀྱང་ལོ་གཅིག་གི་བར་གདམས་ངག་མ་གནང་།།
དེ་རྗེས་ཨོ་ཌི་ཤའི་གྲོང་ཁྱེར་ཀ་ཊ་ཀ་བྷ་ན་ར་སི་ན་བཞུགས་པའི་དུས་
སུ་བླ་མའི་ཞལ་ནས། ཁྱིམ་ཞིག་བསྟན་ཏེ་ཁྱིམ་འདི་ན་གསེར་མང་དུ་ཡོད་

ཐོར་བུ་སྣ་ཚོགས་ཀྱི་བཀའ་བབས། 149
པ་བརྐུས་ནས་ང་ལ་ཕུལ་ཞིག་གསུངས། དེ་ཡང་ཁྱིམ་དེ་ནི་མགར་བ་ནོར་
ཆེ་ཞིང་སེར་སྣ་དམ་པ། ཕྱི་ནང་གི་རབ་ཏུ་བྱུང་བ་གང་ལ་ཡང་སྡང་བ་ཞིག་
ཡིན་ཏེ། དང་པོར་དེའི་ཁྱིམ་དུ་ཞི་བ་སྦས་པས་ཞུགས་ཕྱིན་པ་ན། དེའི་སྒོ་
སྲུང་ང་གིས་བརྡུང་རྡེག་མང་པོ་བྱུང་། དེར་སློབ་དཔོན་སྐུའི་སྟོབས་ཆེ་བས་སྒོ་
སྲུང་དེ་ཕྱག་གཅིག་གིས་མནན་ཏེ་ནང་དུ་ཚངས་ཀྱིས་ཞུགས་པས། མགར་
བ་དེ་ལྕགས་ཀྱི་ལས་བྱེད་པ་དང་ཐུག་སྟེ། དེ་ཤིན་ཏུ་ཁྲོས་ནས་ལྕགས་གོང་
དམར་འབར་བ་ཞིག་ཞི་བ་སྦས་པའི་སྐུ་ལ་འཕངས་པས་ན་བཟའ་ཡང་མ་
ཚིག །སྐུ་ལ་ཡང་གནོད་པ་མ་བྱུང་སྟེ། དེར་ཁྱི་མཆེ་བ་དུག་ཅན་མང་པོ་རྦད་
བྱུང་བ་དེ་རྣམས་ཀྱིས་སློབ་དཔོན་ལ་རྨུགས་ཀྱང་སྐུ་ལ་གནོད་པ་མ་བྱུང་
ཞིང་། ཐུགས་ཀྱང་གཡོ་བ་མེད་པར་འདུག་པ་དེས་མཐོང་ནས་ཅུང་ཟད་
དད་པར་གྱུར་ཏེ། དེ་ན་རེ། ཁྱོད་དེར་འདུག་ཟས་དྲངས་ཀྱི་ཟེར་ཟས་ངན་
ངོན་ཞིག་དྲངས། དེར་ཤིན་ཏུ་དགྱེས་པ་ལྟར་གསོལ་བས། དེ་ཡང་ཅུང་ཟད་
ངོ་མཚར་སྐྱེས་ཤིང༌། ཁྱེད་ཟས་འདི་ཙམ་གྱིས་ཚིམས་ན་ནངས་པར་ནས་
ཀྱང་ཤོག་ཅིག་ཟེར།།
དེར་ཡང་དང་ཡང་དུ་བྱོན་པས་འདྲིས་པར་གྱུར་པའི་མཚམས་
ཤིག །དེའི་ཁྱིམ་དང་ཡོ་བྱད་ཀྱི་གནས་ཚུལ་ཐམས་ཅད་ཀྱང་སློབ་དཔོན་གྱིས་
ཤེས་ནས། དེས་སྡིག་པས་བསྒྲུབས་པའི་གསེར་སྲང་སྟོང་ཕྲག་ཙམ་ཡོད་པ་སུ་
ལ་ཡང་སྦྱིན་པར་མི་ནུས་པ་དེ། ལན་ཅིག་ཁོང་རྣམས་ཡེངས་པ་ཞིག་ལ་སློབ་
དཔོན་གྱིས་བརྐུས་ནས་འོངས་ཏེ་བླ་མ་ལ་ཕུལ་བས། བླ་མ་ན་རེ། བུ་དེ་ལེགས།
སེར་སྣ་ཅན་གྱི་ནོར་འདི་གཞན་ལ་སྦྱིན་དགོས་གསུངས་ཏེ། ར་ཁང་གི་ཡུལ་
གྱི་དགེ་འདུན་རྣམས་ལ་ཕུལ་ཞིག་གསུང་བ་ལྟར་འབུལ་བར་བྱོན།།

150 བཀའ་བབས་བདུན་ལྡན།
ཕྱིས་ཞི་བ་དུས་གཞན་ལན་ཅིག་གྲོང་ཁྱེར་དུ་སོང་བ་ལ། སྔར་གྱི་མགར་
ولها
བ་དེས་ཟིན་ཏེ་ཡུལ་དེའི་རྒྱལ་པོ་མུ་ཀནྡ་དེ་བ་ལ་གཏད་ནས་སྔར་གྱི་༼༦༧༡༽
ལོ་རྒྱུས་རྣམས་བསྙད། དེར་སྟེས་དབང་གིས་སྐྱེ་བོ་མང་པོ་ཡང་འདུས། རྒྱལ་
པོས་སློབ་དཔོན་ཉིད་ལ་དྲིས་པ་ལ། སློབ་དཔོན་གྱིས་སེར་སྣ་ཅན་གྱི་ལོངས་
སྤྱོད་ནི་བརྐུས་པའམ་ཕྲོགས་ཏེ་གཞན་ལ་བྱིན་ན། དེ་ཉིད་བསོད་ནམས་
འཕེལ་བ་ཡིན་གསུངས་པས། དེར་མི་ཐམས་ཅད་ཀྱིས་གད་མོས་བཏབ་
སྟེ༔ འདི་ནི་རྐུན་པོ་ཆེན་པོ་ཞིག་སྟེ་འདིའི་སྤྱི་བརྟོལ་ལ་ལྟོས། འདི་ལྟར་རྐུན་
མོ་བྱས་པ་ཡང་ཡོན་ཏན་དུ་རྩིའོ་ཟེར། དེར་རྒྱལ་པོས་རེ་ཞིག་བཙོན་ཁང་དུ་
ཞོག་ཅིག་ཕྱིས་བརྟགས་ལ་ཆད་པས་གཅོད་དོ་ཞེས་རྒྱལ་པོ་སྐྱེ་བོ་དང་བཅབཅས་
པ་སོ་སོར་གྱེས་སོ།།
བར་དེར་སློབ་དཔོན་ཡེ་ཤེས་བཤེས་གཉེན་གྱིས་དགོངས་པ་མཛད་
པས། བཙོན་ཁང་གི་སྟེང་དུ་བྱ་རྣམ་པ་སྣ་ཚོགས་པ་འདུས། མཐའ་ཁོ་ར་ཁོར་
ཡུག་ཏུ་ཁྱི་དང་ཅེ་སྤྱང་སྣ་ཚོགས་པས་ཉིན་མཚན་བྱེ་བྲག་མེད་པར་བསྐོར་
ཞིང་སྐད་འབྱིན་པ་བྱུང་བས་ཐེ་ཚོམ་དུ་གྱུར་པ་ལ། དེའི་ཕྱིར་དེའི་ཉིན་པར་
དེ་ཕོ་བྲང་ལ་ཡང་དེ་བཞིན་དུ་བྱུང་བས་དེར་རྩིས་པས། རྣལ་འབྱོར་པ་བཙོན་
ཁང་དུ་བཅུག་པ་ཞིག་གི་ནུས་པ་ཡིན་ཞེས་བྱུང་། དེ་ནས་ཞག་འགའ་ཞིག་
ལོན་པ་ན་བཙོན་ཁང་གི་སྒོར་ཡེ་ཤེས་བཤེས་གཉེན་བྱོན་ནས་བཙོན་སྲུང་
རྣམས་ལ་བྱེ་མ་གཏོར་བས་ཐམས་ཅད་རེངས། སྒོ་ལྕགས་ཀྱང་རང་བྱེ་ནས་
ཞི་བ་སྦས་པ་དང་བཙོན་ལྔ་སྟོང་ལྷན་ཅིག་ཐར། ཞི་བ་སྦས་པས་བཙོན་ཁང་
དུ་ཟླ་བ་ཕྱེད་སོང་། གསེར་བླངས་པས་བླ་མ་མཉེས་པ་རེ་དགའ་སྙམ་པ་མ་
གཏོགས་མི་དགའ་བ་དང་ཡི་མུག་སོགས་གཏན་ནས་མ་བྱུང་། །དེ་ནས་སློབ་

ཐོར་བུ་སྣ་ཚོགས་ཀྱི་བཀའ་བབས། 151
དཔོན་གྱི་ཕྱི་བཞིན་དུ་འབྲངས་ཏེ་ཡུལ་ཏྲི་ལིང་ག་ཞེས་བྱ་བའི་གྲོང་ཁྱེར་ཞིག་
ཏུ་བྱོན། གྲོང་ཁྱེར་དེར་ཕེབས་ཙམ་ཉིད་ནས་བླ་མས་ཀྱང་གདམས་ངག་མང་
དུ་གསུངས། དེ་ནས་ལོ་གཉིས་ཙམ་སོང་བ་ན་བླ་མ་ན་རེ། ད་དབང་བསྐུར་
བར་བྱ་དགོས་པས། ཆུ་བོའི་ཕ་རོལ་གྱི་ཁྱིམ་ཕ་གི་ན་རིགས་དང་ལྡན་པའི་
སྔགས་ཅན་མ་འདི་ལྟ་བུ་ཞིག་ཡོད། དེ་འདིར་ཁྲིད་ཤོག་གསུང་།།
ནངས་པར་འགྲོའམ་ཞུས་པས་དོ་ནུབ་ཉིད་ཁྲིད་ལ་ཤོག་གསུང་། དེར་ཆུ་
བོ་ཆེན་པོ་ཞིག་ཡོད་པ་ལ་རྐྱལ་ནས་སོང་སྟེ་ཉི་མ་ནུབ་ཏུ་ཉེ་བ་ན་ཁྱིམ་དེར་
སླེབ། ཁྱིམ་དེ་ནི་རྒྱལ་རིགས་རྒྱལ་པོའི་གླང་ཆེན་གནས་པ་ཞིག་ཡིན། གྲོང་
ཁྱེར་གྱི་མིང་ཡང་ལཉྫ་ཀ་ར་ཞེས་བྱ་བ་ཡིན་གསུང་། ཁྱིམ་དེར་ཁོ་བོ་འགྲུལ་པ་
ཞིག་ཡིན། ཡུད་ཙམ་གནས་གཡོར་གསུངས་པས། དེས་ཀྱང་ནང་དུ་བྱོན་ཟེར་
ཏེ་བྱོན། དེར་སློབ་དཔོན་གྱིས་སྟེང་འོག་ཀུན་ཏུ་བརྟགས་པ་ན། བླ་མས་ལུང་
བསྟན་པ་དེ་ནི་ཁྱིམ་བདག་དེའི་བུ་མོ་ཡིན་ཏེ། དེ་ནི་ཤིན་ཏུ་བསྲུངས་པ་ཡིན་
པས་ཐབས་ཅི་ཞིག་གིས་ཐོབ་པར་འགྱུར་སེམས་སོ།།
དེ་ནས་སྲོད་ཀྱི་དུས་སུ་སྐྱེ་བོའི་རྒྱུ་འགྲུལ་ཆད་པ་ན། སློབ་དཔོན་གྱིས་
རིག་སྔགས་ཀྱིས་ངག་བཅིངས་ཏེ་བུད་མེད་དེ་རེ་ཞིག་ཅང་མི་སྨྲ་བ་བྱས་
ནས། སྟོབས་ཆེན་པོས་ཕྲག་པ་ལ་བཀལ་ཏེ། སྒོ་རྣམས་ཀྱང་སྟོབས་ཀྱིས་ཕྱེ་
ནས་བྲོས་སོ། །གྲོང་ཁྱེར་གྱི་ཕྱི་རོལ་དུ་སླེབ་པ་ན་ནང་གི་མི་རྣམས་ཀྱིས་རྗེས་
བསྙེགས་ཀྱང་མ་ཟིན། ནུབ་མོ་དེ་ཉིད་ལ་ཆུ་བོ་ལ་རྐྱལ་ནས་འོངས། བླ་མའི་
དྲུང་དུ་ནམ་ཕྱེད་ཀྱི་དུས་སུ་སླེབ། བླ་མ་ན་རེ། དུས་ཀྱང་ལ་ཉེ་ལེགས་པ་ཡིན་
གསུང་། དེར་ཐོ་རངས་ཀྱི་དུས་སུ་དབང་བསྐུར། ཞག་བདུན་གྱི་བར་དུ་བྱིན་
གྱིས་བརླབས་པ་དང་། ཐུན་མོང་མ་ཡིན་པའི་ཞལ་གྱི་གདམས་པ་མཐའ་དག་

152 བཀའ་བབས་བདུན་ལྡན།
སྩལ། གནས་དེ་ཡང་བྲག་དེའུ་གཅིག་ལ་ཡོད་དེ། སྔོན་སློབ་དཔོན་ཀླུ་སྒྲུབ་ཀྱི་
ཕུག་པ་ཡིན་གསུང༌། གླང་ཆེན་གནས་ཀྱི་རྗེས་གཅོད་ཀྱི་མི་རྣམས་ཀྱང་ཁོང་
གཉིས་ཆུས་ཁྱེར་བར་བསམས་ཏེ་ཕྱོགས་དེར་ཕྱིས་མ་བྱུང་།།
དེ་ནས་བླ་མ་སྦྱིན་སྲེག་ཅིག་མཛད་པའི་སྐབས་སློབ་དཔོན་གྱིས་ལས་
ཀྱི་རྡོ་རྗེ་མཛད་པ་ལ་༼ ༦༧༢༽ བྱ་བ་ཅུང་ཟད་ཅིག་ཕུལ་བས་བླ་མ་ཁྲོས་ནས་
ཐབ་ཀྱི་མེ་མང་པོ་གཏོར་བས། དེས་རྐྱེན་བྱས་ཏེ་བསམ་གྱིས་མི་ཁྱབ་པའི་ཡེ་
ཤེས་ནམ་མཁའ་ལྟ་བུ་མཐའ་དབུས་མེད་པ་མཉམ་ཉིད་ཁྱབ་བརྡལ་གྱི་ཡེ་
ཤེས་མངོན་དུ་གྱུར་ནས་ཆོས་ཐམས་ཅད་ཀྱི་གཏིང་སླེབ། དེར་རྣལ་འབྱོར་གྱི་
དབང་ཕྱུག་ཆེན་པོར་གྱུར་ཏོ། །བུད་མེད་དེས་ཀྱང་རྣལ་འབྱོར་མ་བྱས་ཏེ་སྤྱོད་
པ་པའི་སྡེ་རྣམས་སུ་སོང་བས། རྣལ་འབྱོར་མ་མེ་ན་ཀ་ཞེས་བྱ་བར་གྲགས།
རྟོགས་པ་ནམ་མཁའ་དང་མཉམ། ལྟ་སྟངས་བཞི་གྲུབ། ཆུ་ལ་མི་བྱིང་། ཕྱིས་
དངོས་གྲུབ་ཀྱང་ཐོབ་བོ།།
དེར་བླ་མ་ཡེ་ཤེས་བཤེས་གཉེན་ན་རེ། ཞི་བ་སྦས་པ། ངས་ཁྱོད་ལ་
གདམས་ངག་ཐམས་ཅད་ནི་བསྟན་ཟིན། དོན་ཆེན་པོ་ཡང་གྲུབ། ད་ཁྱོད་སོ་
རབྦར་སོང་ལ་ཐོག་མར་སྤྲོས་མེད་ཀྱི་སྤྱོད་པ་གྱིས། དེ་ནས་གསངས་ཏེ་སྤྱོད་
པ་གྱིས། དེ་ནས་སྤྲོས་བཅས་ཀྱི་སྤྱོད་པ་བྱེད་པར་གཞན་ཞིག་བསྐུལ་བར་འོང་
བས་དེའི་ཚེ་སྤྲོས་བཅས་ཀྱི་སྤྱོད་པ་གྱིས་ཤིག །ཚེ་འདི་༡ཉིད་ལ་རྡོ་རྗེ་འཆང་
ཆེན་པོའི་གོ་འཕང་འཐོབ་བོ་གསུང་། དེར་ཞི་བ་སྦས་པས། བདག་འདི་ལྟར་
ཆོས་ཐམས་ཅད་ཀྱི་གཏིང་སླེབ་པ་ནི་བླ་མའི་སྐུ་དྲིན་ལགས་པས་ཚེ་འདིར་
དངོས་གྲུབ་མཆོག་མ་ཐོབ་ཀྱང་སླའི། བླ་མ་ཉིད་ཀྱི་རྗེས་སུ་འབྲང་ཞུས་པས།
བླ་མ་ན་རེ། ངས་ཁྱོད་གཅིག་པུའི་ཕྱིར་ལོ་དེ་སྙེད་ཅིག་མིའི་ཡུལ་དུ་གནས་པ་

ཐོར་བུ་སྣ་ཚོགས་ཀྱི་བཀའ་བབས། 153
ཡིན། དེ་བས་ན་ངའི་རྟོགས་པ་འདི་སྐལ་བ་དང་ལྡན་པ་ཐམས་ཅད་ལ་ཁྱོད་
ཀྱིས་སྨོས་ཤིག་ཅེས་གསུངས་ཏེ། དེ་ཉིད་དུ་མི་སྣང་བར་གྱུར་ཏོ། །དེར་བླ་མའི་
ཐུགས་གཉིས་སུ་མེད་པའི་ཡེ་ཤེས་ནི་བདག་ཉིད་ཀྱིས་མངོན་དུ་གྱུར་པས་
སོམ་ཉི་ཐམས་ཅད་ནི་ཆོད་མོད་ཀྱང་། བླ་མའི་གཟུགས་ཀྱི་སྐུ་དེ་མི་སྣང་བར་
སོང་བས་ཐུགས་རབ་ཏུ་གདུངས་པར་གྱུར་ཏེ་གླུ་བླངས་སོ། །དེར་སློབ་དཔོན་
ཡེ་ཤེས་བཤེས་གཉེན་དེ་ལོ་བཅུ་ཙམ་བསྟེན་པ་ཡིན་གསུང་།།
དེ་ནས་གདུང་བའི་གླུ་ལེན་པའི་ཚུལ་གྱིས་ཟབ་མོའི་དོན་སྟོན་བཞིན་
དུ་རིམ་གྱིས་རྒྱ་གར་ནུབ་ཕྱོགས་སོ་རའྱ་ཞེས་བྱ་བའི་གྲོང་ཁྱེར་ཞིག་དང་མི་
རིང་བའི་ཕྱོགས་ཤིག་ཏུ་སྨྲ་བ་ཐམས་ཅད་སྤངས། ཡང་ནས་ཡང་དུ་མནལ་
ཞིང་སད་པ་ན་ཡང་མཉམ་པར་བཞག་པ་ཁོ་ནས་བཞུགས། ལམ་དུ་ལན་
ཅིག་སྟག་གཟིག་མོང་གོལ་ཞིག་གིས་ཕྱག་ཞབས་མེ་ལ་བསྲེགས་པས་ཀྱང་རྡོ་
སྐུའམ་ཤིང་སྐུ་མེ་ལ་བསྲེགས་པ་བཞིན་དུ་ཚོར་བ་མེད་པ་ལྟར་བཞུགས། ཡང་
ཧིན་དུའི་རྟ་པ་ཞིག་སློབ་དཔོན་ལ་དད་དེ་གསེར་དང་དངུལ་གྱི་མེ་ཏོག་བྲེ་
གང་སྐུ་ལ་གཏོར་བས་ཀྱང་སྔ་མ་ལྟར་ཚོར་བ་མེད་པ་ལྟར་འདུག །བདག་གི་
བླ་མའི་ཞལ་ནས་གཏན་མ་ཚོར་བ་ནི་མིན། སྟོང་པ་ཉིད་དུ་གཟིགས་པ་ཡིན་
གགསུང་། དེ་ལྟར་ལོ་གཉིས་འདས་སམ་ཡང་ཟེར། ཕྱེད་དང་གཉིས་སོང་ངམ་
ཡང་ཟེར། ཕྱི་མ་དག་སྟེ་སྤྱོད་པ་ཟླ་བ་དྲུག་ཏུ་སྤྱོད་དགོས་པ། ད་ལྟར་གྱི་དུས་
འགྲུབ་དཀའ་བ་་ཡིན་པས་ལན་གསུམ་དུ་བསྐྱར་བ་ཡིན་གསུང་། དེ་ནི་ཤིན་
ཏུ་སྤྲོས་མེད་ཀྱི་སྤྱོད་པའོ།།
དེ་ལས་གྲོལ་ཏེ་གྲོང་ཁྱེར་དང་ནགས་ཚལ་རྣམས་སུ་རྒྱུ་ཞིང་གསང་
སྟེ་སྤྱོད་པ་ཅུང་ཟད་མཛད་པ་ལ། ཇི་ཞིག་ནས་ཨ་བ་དྷཱ་ཏི་འཇིག་རྟེན་པའི་
མངོན་དུ་སྤྱོད་པ་སྨྱོན་པའི་བརྟུལ་ཞུགས་ཟླ་བ་དྲུག་ཏུ་མཛད་དེ། བར་བར་

154 བཀའ་བབས་བདུན་ལྡན།
དུ་སྐྱེ་བོ་རྣམས་ལ་ཆོས་ཀྱང་བསྟན་པས་ཡེ་ཤེས་མཆོག་སྐྱེས་པ་མང་དུ་བྱུང་།
གྲོང་ཁྱེར་གྱི་མི་མང་པོས་ཀྱང་སློབ་དཔོན་ཡེ་ཤེས་ཅན་དུ་ཤེས་ནས་ཅི་རིགས་
པར་མཆོད་པ་ལ། ཡུལ་དེའི་རྒྱལ་པོ་སྟག་གཟིག་གི་རིགས་སྔོན་སངས་རྒྱས་
པ་རྣམས་ལ་སྙད་འཚོལ་བ་ཞིག་ཡོད་པ། ཡུལ་དེར་དགེ་སློང་མང་བས། ཕྱིས་
དགེ་སློང་རྣམས་ཀྱི་བཙུན་ཚུགས་ལ་དད་དེ། སངས་༼ ༦༧༥༽རྒྱས་པ་ལ་
མཆོད་པ་མང་པོ་བྱེད་པ་ཞིག་ཡིན་པས། སློབ་དཔོན་གྱིས་སྔགས་ཀྱི་སྤྱོད་པ་
བྱས་པ་ལ་ཡིད་མ་ཆེས་ཏེ་སློབ་དཔོན་གྱི་དྲུང་དུ་བྱུང་ནས། ཀ་ཡེ་ཁྱོད་རྫུན་དུ་
སྨྲ་བ་ཞིག །རབ་ཏུ་བྱུང་བ་རྣམས་སུན་འབྱིན་པར་བྱེད་དམ་ཞེས་ཟེར་བ་ལ།
སློབ་དཔོན་གྱིས་ཁོ་བོ་ཅག་ནི་འདོད་པ་ལ་ལོངས་སྤྱོད་བཞིན་དུ་ཡིད་གཞན་
དུ་གྱུར་པ་མེད་དོ།
རྒྱལ་པོ་ན་རེ་དེ་བརྟག་པར་བྱའོ་ཞེས་སློབ་དཔོན་ཕོ་བྲང་གི་ནང་དུ་
སྤྱན་དྲངས། ཡང་ཐོག་ཤིན་ཏུ་དབེན་པ་ཞིག་ཏུ་བཞག །སྐུ་ལུས་ལ་ན་བཟའ་
མེད་པས་རྫས་སྦེད་པའི་གནས་མེད། ཉེ་འཁོར་དུ་རྟོག་པའི་མི་ནི་ཉིན་དང་
མཚན་དུ་གནས། ཟས་སྐོམ་གཅིག་ཀྱང་མ་དྲངས་པར་ཉིན་ཞག་བདུན་འདས་
ཀྱང་སྐུ་ལུས་སྔ་མ་བཞིན་དུ་འདུག་ལ། དེར་རྒྱལ་པོས་ཡུལ་ཁམས་ཀྱི་བཞིན་
བཟང་མ་སྟོང་ལྷག་ཅིག་ཀྱང་ཟེར། ལྔ་བརྒྱ་ཡང་ཟེར། དེ་ཙམ་བསྡུས། ཁྱེད་
སྔགས་ཀྱི་སྤྱོད་པ་ཅན་ཡིན་ན་འདི་རྣམས་ཉིན་ཞག་གཅིག་ཏུ་སྤྱོད་ནུས་སམ་
ཞེས་སློབ་དཔོན་ལ་གཏད་པ་ན། སྤྲོས་བཅས་ཀྱི་སྤྱོད་པ་སྤྱོད་པར་བསྐུལ་བ་
འབྱུང་ཞེས་བླ་མས་ལུང་བསྟན་པ་དེ་ཡིན་པར་མཁྱེན་ནས་དེ་རྣམས་དང་
ལྷན་ཅིག་ཏུ་རིག་པ་བརྟུལ་ཞུགས་ཀྱི་སྤྱོད་པ་སྤྱོད་ཅིང་། བདག་ཉིད་ཀྱི་ནུས་
པ་བསྟན་པའི་ཕྱིར་དེ་རྣམས་ཀྱི་ལུས་རོ་བཅུད་དང་བྲལ་བར་མཛད་ཅིང་།
བདག་ཉིད་ཉིན་བྱེད་ལྟ་བུའི་གཟི་བརྗིད་དང་ལྡན་པས་ཉི་མ་གཉིས་པ་ལ་

ཐོར་བུ་སྣ་ཚོགས་ཀྱི་བཀའ་བབས། 155
ཕོ་བྲང་གི་ཡང་ཐོག་ནས་རྒྱང་གྲགས་ཙམ་མཁའ་ལ་གྱ་གྱུར་གཤེགས་ཏེ་ཐག་
རིང་པོའི་སྐྱེད་མོས་ཚལ་ཞིག་ཏུ་བཞུགས་སོ། །
ཡུལ་ཕྱོགས་དེ་ཡང་ཞིང་མཆོག་ཏུ་གྱུར་པ་ཡིན་པས། ཕོ་ཉ་མོ་ཡང་ཤིན་
ཏུ་མང་བ་ཡིན་ཏེ་ཚོགས་ཀྱི་འདུ་བ་ཁྱད་པར་ཅན་གྱི་སྤྲོས་བཅས་ཀྱི་སྤྱོད་པ་
ཡང་ཟླ་བ་དྲུག་མཛད། གྷིར་ན་རི་ཞེས་བྱ་བའི་རི་ལ་བཞུགས་པའི་དུས་ཤིག་
ཏུ་ཕྱག་རྒྱ་ཆེན་པོ་མཆོག་གི་དངོས་གྲུབ་ཀྱི་གོ་འཕང་ཉམས་འོག་ཏུ་ཆུད་པར་
གྱུར་ལ། དེའི་དུས་ནམ་ཐོ་རངས་ཀྱི་ཚེ་ས་གཡོས། སྒྲ་ཆེན་པོ་བྱུང་། དྲི་བཟང་
པོས་ཁྱབ། མེ་ཏོག་གི་ཆར་བབས། ནམ་མཁའ་ནས་རོལ་མོའི་སྒྲ་བསྒྲགས་པ་
ནི་སྐྱེ་བོ་ཐམས་ཅད་ཀྱི་མངོན་སུམ་དུ་བྱུང༌། ཕྱོགས་བཅུའི་སངས་རྒྱས་ཀྱི་
ཞལ་ཅིག་ཅར་གཟིགས། ཡི་དམ་སྣ་ཚོགས་པ་དང་གྲུབ་པ་ཐམས་ཅད་མངོན་
སུམ་དུ་བྱོན་ནས་ཤིས་པ་བརྗོད། ཞག་བདུན་དུ་གནས་གསུམ་གྱི་མི་མ་ཡིན་
དང་། དཔའ་བོ་མཁའ་འགྲོས་མཆོད་པ་བསམ་གྱིས་མི་ཁྱབ་པ་རྒྱུན་མ་ཆ་
པར་བྱུང་། རི་དེ་ལ་སླར་ཡང་ཟླ་བ་དྲུག་ཏུ་མཚན་མ་མེད་པའི་ཏིང་ངེ་འཛིན་
འབའ་ཞིག་ལ་བཞུགས།།
དེ་ནས་ལྷོ་ཕྱོགས་ཁ་གེན་དཱ་ཞེས་བྱ་བའི་རི་ལ་བཞུགས་པའི་སྐབས་
ཤིག །ཡུལ་བྷོ་ཏྭཾ་གྱི་རྒྱལ་པོ་དགའ་བྱེད་གཏུམ་པོ་ཞེས་བྱ་བ་རི་དྭགས་
བཤོར་དུ་འོངས་པ་ན། རིའི་ཟུར་ཞིག་ན་རི་དྭགས་ཧི་རཎ་ཞིག་འདུག་པ་
མཐོང་། དེའི་རྗེས་བསྙེགས་ཏེ་ཕྱིན་པ་ན། ཧི་རཎ་དེ་ནི་སྟག་ཅིག་ཏུ་གྱུར།
དེར་ཡང་ཅུང་ཟད་བརྟགས་པས་དེ་ཡང་མེ་ཞིག་ཏུ་དམར་འཁྱུག་སྟེ་སོང་།
ལོ་མའི་སྤྱིལ་པོ་ཞིག་གི་ནང་དུ་ཞུགས་སོ། །རྒྱལ་པོས་དེ་ལ་བལྟ་རུ་སོང་
བ་ན་དགེ་སློང་གི་གཟུགས་གཟི་བརྗིད་ཆེ་བ་ཞིག་འདུག་ནས། ཁྱེད་སུ་
ཡིན་དྲིས་པས། ལན་གཉིས་སུ་སློབ་དཔོན་ཅང་མི་གསུང་། ལན་གསུམ་པ་

156 བཀའ་བབས་བདུན་ལྡན།
དྲིས་པས། སྡིག་སྤྱོད་ཀྱི་རྒྱལ་པོ་ཅི་ཞིག་སྨྲ། ཁོ་བོ་རྣལ་འབྱོར་པ་ཞིག་ཡིན་
གསུང་།།
དེར་ལྟ་སྟངས་ཀྱིས་ཟིལ་གྱིས་མནན་པས་རྒྱལ་པོ་ལྷག་པར་དད་ནས་
ཞབས་ལ་ཕྱག་བྱས་ཏེ་ཡང་དག་པའི་གཏམ་ཅི་རིགས་པ་གླེང་ཞིང་ཡོད་པའི་
ཚེ༔ འཁོར་རྣམས་ཀྱང་དེར་འོངས་ཏེ་སློབ་དཔོན་གྱི་ཞབས་ལ་ཕྱག་འཚལ།
ཆོས་ཀྱི་གཏམ་གྱིས་དགའ་བར་མཛད། བྲམ་ཟེའི་ཁྱེའུ་ཞིག་ལ་སྙིང་པོའི་དོན་
༼༦༧༧༽བསྟན་པས་གླུ་དང་གར་མང་དུ་བྱས་ཤིང་མི་སྣང་བར་གྱུར་སྐད།
དེའི་མིང་ནི་ཛདྨ་དེ་བ་ཞེས་ཟེར་ཏེ། སློབ་དཔོན་འདིའི་སློབ་མ་གྲུབ་པ་ཐོབ་
པ་སྔོན་མ་ནི་དེ་ཡིན་སྐད། དེར་དགེ་ཚུལ་པཎྜི་ཏ་སཾ་བྷཱི་ར་མ་ཏི་ཞེས་བྱ་བ་
ཞིག་སློབ་དཔོན་གྱི་དྲུང་དུ་བྱུང་སྟེ་ཤིན་ཏུ་དད་ནས་སློབ་མར་ཁས་བླངས་ཏེ་
རིམ་གྲོ་ཐམས་ཅད་བྱེད་ཅིང་གནས་སོ།།
དེ་ཡང་སྣོད་དང་ལྡན་པར་མཁྱེན་ནས་དབང་བསྐུར་ཞིང་གདམས་པ་
གནང་། དེས་ཀྱང་བསྒོམས་པས་རིང་པོར་མི་ཐོགས་པར་རྐང་མགྱོགས་ཀྱི་
དངོས་གྲུབ་ཐོབ། སློབ་དཔོན་རྫུ་འཕྲུལ་གྱིས་གང་དུ་གཤེགས་པ་དེར་དེས་
ཀྱང་བླ་མའི་རིམ་གྲོ་བྱེད་པ་ལ་འབྱོན་ནུས་པ་ཡིན་ནོ། །དེ་ནས་སློབ་དཔོན་མ་
རུའི་ཡུལ་དུ་བྱོན་ནས་མུ་སྟེགས་དང་། ཏུ་རུཥ་སྟེ་ཀླ་ཀློ་སྟག་གཟིག་རྣམས་ལ་
རེངས་པའི་ལྟ་སྟངས་ཀྱིས་རེངས་པར་མཛད། ཡུལ་གྱི་མི་དང་གཙོ་བོ་རྣམས་
དབང་དུ་བྱེད་པའི་ལྟ་སྟངས་ཀྱིས་དབང་དུ་མཛད། སྐྱེ་བོ་རྣམས་ལ་ཆོས་ཀྱང་
བསྟན་པས་ཡེ་ཤེས་ཁྱད་པར་དུ་གྱུར་པའང་མང་དུ་བྱུང་ཞིང་། ཡུལ་འདི་ན་
ནང་པ་ལྷག་པར་མང་བས་དགེ་འདུན་ཕལ་ཆེར་གྱིས་ཞབས་ལ་གཏུགས།།
ཐུན་མོང་མ་ཡིན་པའི་གདམས་པ་གནང་བའི་སློབ་མ་ནི་དྲུག་ཡོད་དེ།
པཎྜི་ཏ་བི་མ་ལ་ས་བྱ་དང་། ཙནྡྲ་ཨཱ་ཀ་ར་དང་། རཏྭཱ་ཀ་ར་སྟེ་དགེ་སློང་པཎྜི་

ཐོར་བུ་སྣ་ཚོགས་ཀྱི་བཀའ་བབས། 157
ཏ་གསུམ་དང་། དགེ་བསྙེན་པཎྜི་ཏ་སུ་ག་ཏ་དང༌། རྣལ་འབྱོར་མ་ཨུ་མ་པ་
ཏི་དང་། རྣལ་འབྱོར་མ་ཏཱ་རོ་ག་རྣམས་སོ། །དེ་ལ་དང་པོ་གསུམ་ཡང་བསྐྱེད་
རྫོགས་ཀྱི་རྟོགས་པ་ཁྱད་པར་ཅན་བརྙེས། ངག་གི་དམོན་པ་དང་བདེན་ཚིག་
འགྲུབ་པ་ཡིན། འདི་གསུམ་ཀས་རྡོ་རྗེ་རྣལ་འབྱོར་མའི་ཞལ་མངོན་སུམ་དུ་
གཟིགས། དགེ་བསྙེན་སུ་ག་ཏས་ལས་བཞི་དང་། ཁྱད་པར་མངོན་སྤྱོད་ཐོགས་
མེད་དུ་འགྲུབ།
སློབ་དཔོན་འདི་བཞིས་ལྷན་ཅིག་ཤར་ཕྱོགས་ཀྱི་ལྗོངས་སུ་ལྟ་ཞིང་བྱོན་
པ་ལ། ཤར་ཕྱོགས་ཀྱི་ཀླ་ཀློ་པ་ཥཱ་ན་རྣམས་ཀྱིས་ཡུལ་འཁོར་རྣམས་ལ་ཆེས་
སྡུག་བསྔལ་སྟེར་ཞིང་། ཕྱི་ནང་གི་ལྷ་ཁང་ཐམས་ཅད་ཀྱང་བཤིག་པ་གཟིགས།
ཁྱད་པར་རྒྱ་མཚོའི་འགྲམ་གྱི་དེ་བ་གི་རེ་ཞེས་བྱ་བའི་རི་ལ་སངས་རྒྱས་ཀྱི་
ལྷ་ཁང་མང་པོ་ཡོད་པ་དེ་སྐབས་མེ་ལ་བསྲེགས། ཁ་སརྦ་ཎའི་གཙུག་ལག་
ཁང་ལའང་མེ་བཏང་མོད། མེས་མ་ཚིག །སློབ་དཔོན་གྲོགས་མཆེད་རྣམས་
བྱོན་པ་ལ་ཡང་། ངའི་ཡུལ་དུ་མགོ་བྲེགས་གོས་དམར་ཅན་འདི་ལྟ་བུ་སྔར་
མེད་པ་ལས་ད་ལྟར་འོངས་པ་མ་ལེགས་ཞེས་སློབ་དཔོན་བཞི་པོ་བཙོན་དོང་
དུ་བཅུག །གཤེད་མ་བསྐོས་ཏེ་བཀྲོང་བར་བསམས་པ་ལས། གཤེད་མ་དང་
བཙོན་སྲུང་རྣམས་ལ་ཉུངས་ཀར་གཏོར་བས། དེ་རྣམས་དྲན་མེད་དུ་མྱོས་
པའི་བར་ལ་བྲོས་ནས་བྱོན་ཏེ་བྱང་ཆུབ་ཆེན་པོ་ལ་གསོལ་བ་བཏབ་པས། དྲག་
པོའི་ཕྲིན་ལས་འགྲུབ་ཅིང་བྱ་བའི་དུས་ཡིན་པར་ལུང་བསྟན།།
དེ་ནས་ཛ་རི་ཁཎྜར་སློབ་དཔོན་འདི་བཞི་ཞལ་འཛོམ་སྟེ་གཤིན་རྗེ་
གཤེད་ཀྱི་འཁོར་ལོ་བསྐོར་བས། ཟླ་བ་དྲུག་ཙམ་ན་པ་ཌཱ་ན་དང་། མོ་ཁོལ་
ནང་འཁྲུགས་ཏེ་ཤར་ཕྱོགས་ཀྱི་ཏུ་རུཥའི་རིགས་ཐམས་ཅད་གཡུལ་ངོར་
བརླག །ཧེནྡྲའི་རྒྱལ་པོ་མན་ཤིང་ཞེས་བྱ་བས་འཛིན་པ་བྱུང་ངོ་། །ཨུ་མ་པ་ཏིས་

158 བཀའ་བབས་བདུན་ལྡན།
འཇའ་ལུས་གྲུབ། རྣལ་འབྱོར་མ་མཱ་ཏཱ་རོ་གས་ལྟ་སྟངས་བཞི་ཐེགས་མེད་དུ་
གྲུབ། དེར་སློབ་དཔོན་ཉིད་ཀྱི་རྗེས་སུ་འབྲང་བའི་སློབ་མ་རྣལ་འབྱོར་ཕོ་མོ་
ཉི་ཤུ་ཙམ་བྱུང་། དེ་ནས་ལྷོ་ཕྱོགས་ཀཎ་ཊ་ཀར་བཞུགས་ཙམ་ན། དེའི་ཡུལ་
གྱི་རྒྱལ་པོ་ནི་མུ་སྟེགས་པ་ཡིན་པས་དེ་འདུལ་བའི་ཕྱིར་རྒྱལ་པོའི་ཕོ་བྲང་དུ་
བྱོན། ཕོ་བྲང་ནང་ན་སྔོན་སྲིད་སྒྲུབ་ཀྱིས་བཞེངས་པའི་ལིང་ག་འཇིགས་སུ་
རུང་བ་གཅིག་ཡོད་པའི་སྟེང་དུ་བྱོན་ཏེ་གར་མཛད་པས་ཞབས་རྗེས་བྱུང་།།
རྒྱལ་པོས་གླང་པོ་ཆེ་ཁྲོས་པ་ لعیا) 
༽དྲུག་རྦད་པས་གླང་པོ་ཆེ་དྲུག་
ཀར་ཕྱག་གིས་མནན་པས་གཡོ་བ་མེད། ཙཎྜི་ཀཱའི་རྡོ་སྐུ་ཆོ་འཕྲུལ་ཆེ་བ་ཞིག་
ཡོད་པ་ལ་སྡིགས་མཛུབ་མཛད་པས་པས་མར་མར་གྱི་གོང་བུ་ལ་ཉི་མ་ཕོག་པ་བཞིན་
དུ་མེར་གྱིས་ཞུ། ད་ལྟ་སྐུ་དེ་ཡ་ཆ་བ་གཅིག་ཏུ་སོང་འདུག་གསུང་། དེར་རྒྱལ་
པོས་ཀྱང་གྲུབ་པ་ཐོབ་པར་ཤེས་ནས་ཕྱག་བྱས། སློབ་དཔོན་གྲུབ་པ་བརྙེས་
པའི་གྲགས་པ་ཕྱོགས་ཐམས་ཅད་དུ་ཁྱབ་པས་མ་ར་ཧ་ཊ་དང་། ཀོངུ་ནའི་དགེ་
འདུན་རྣམས་ཀྱིས་སྤྱན་དྲངས་ཏེ་དེའི་གཙུག་ལག་ཁང་ཐམས་ཅད་དུ་ཕེབས།
དབང་བསྐུར་བ་དང་། གདམས་ངག་སྦྱིན་པ་དང་། རྒྱུད་བཤད་པ་ལ་སོགས་
པས་རྡོ་རྗེ་ཐེག་པའི་བསྟན་པ་ཆེར་གསལ་བར་མཛད། པཎྜི་ཏ་སུམ་ཅུ་ཙམ་
དང་། གཞན་ཡང་འཁོར་རྣམ་བཞིར་གཏོགས་པ་དྲུག་ཅུ་ལྷག་གཅིག་དང་
གྲོང་ཁྱེར་གྱི་མི་བཅུ་གཅིག་ཙམ་གྱིས་ཕྲ་མོ་རྣམས་གྲུབ།།
གཞན་ཡང་ཏིང་ངེ་འཛིན་མཆོག་ཐོབ་པ་མང་དུ་བྱུང་ཞིང་། དེ་ཉིད་
དུ་དངོས་གྲུབ་མཆོག་ཐོབ་ནས་མི་སྣང་བར་གྱུར་པ་མང་དུ་བྱུང་། དེ་ནས་གྷོ་
ཏྭཾ་གྱི་རྒྱལ་པོས་སྤྱན་དྲངས་ཏེ་ཡུན་རིང་དུ་མཆོད་པ་བྱས་ཤིང་། དེར་གསེར་
གླིང་དང་། དྷ་ན་ཤྲཱིའི་གླིང་དང་། པེ་གུའི་གླིང་དང་། ར་ཁང་དང་པུ་ཀང་ལ་
སོགས་པ་ཐག་རིང་པོའི་གླིང་རྣམས་དང་། གཞན་ཡང་འཛམ་བུ་གླིང་གི་དགེ་

ཐོར་བུ་སྣ་ཚོགས་ཀྱི་བཀའ་བབས། 159
སློང་རྣམས་དང་། པཎྜི་ཏ་ཇི་སྙེད་འདུས་ཏེ་རྒྱལ་པོས་ཀྱང་དེ་ཐམས་ཅད་ལ་
ལོ་གསུམ་དུ་མཆོད་པ་བྱས། རབ་ཏུ་བྱུང་བ་ནི་སྟོང་ཕྲག་གསུམ་ཙམ། དགེ་
བསྙེན་དང་། དགེ་བསྙེན་མ་ཇི་སྙེད་ཅིག་དང་། གཞན་ཡང་ཕྱོགས་བཞིའི་
རྣལ་འབྱོར་པ་བརྒྱ་སྟོང་དུ་མ་རྣམས་ལ་ལ་ནི་སྒྲུབ་ཐབས་ཞུ།།
ལ་ལ་ནི་གདམས་ངག་ཞུ། ལ་ལ་ནི་དབང་དང་བྱིན་རླབས་ཞུ་བར་བྱེད།
ཁ་ཅིག་ནི་ཞབས་ལ་ཕྱག་འཚལ་ཞིང་སྐོར་བ་ལ་སོགས་པས་ལས་འབྲེལ་
འཇོག་པར་བྱེད་དེ། ལྷོ་ཕྱོགས་ཀ་ལིང་ཀའི་པཎྜི་ཏ་ཆེན་པོ་བེ་ད་ཏིཥྛ་དང༌།
སངྒ་ཤཱི་ལ་དང་། མ་ལྕེ་རའི་ཡུལ་གྱི་སློབ་དཔོན་ཆེན་པོ་བཱི་ར་བཅུ་དང་། ཨ་
སངྒ་བོ་དྷི་དང་། པཉྩ་དྷ་ར་བ་ལིའི་ཡུལ་གྱི་སློབ་དཔོན་ཨཱ་ནནྡ་མ་ཏི་དང་། བེ་
དཱ་ནནྡ་དང་། པུ་ཀང་གི་ཡུལ་གྱི་མཁས་པ་ཆེན་པོ་དྷརྨ་ཀླུ་གྷོ་ཥ་དང་། པ་ར་
ཧི་ཏགྷོ་ཥ་དང་། རྡོ་རྗེ་གདན་པ་སུ་མེ་གྷ་ལ་སོགས་པ་རྣམས་ཀྱིས་སློབ་དཔོན་
ཆེན་པོ་ཉིད་དང་། རྣལ་འབྱོར་མ་དཱི་ན་ཀ་ར་དང་། སློབ་དཔོན་ཆེན་པོ་གི་བྷི་
ར་མ་ཏི་ལ་སོགས་པ་སློབ་དཔོན་གྱི་ཐུགས་ཀྱི་སྲས་རྣམས་ལ་རྒྱུད་སྡེ་ཟབ་མོ་
ཐམས་ཅད་ཞུས། དེ་ལྟར་སློབ་དཔོན་འདིའི་བཀའ་དྲིན་གྱིས་འཕགས་པའི་
ཡུལ་གྱི་དགེ་འདུན་སོགས་ནང་པ་ཐམས་ཅད་ལ་རྡོ་རྗེ་ཐེག་པའི་བཀའ་དྲིན་
བསྩལ་བ་ཡིན་ནོ།།
ནས་གླིང་དང་གསེར་གླིང་དང་ཟངས་གླིང་ལ་སོགས་པའི་དགེ་འདུན་
རྣམས་ནི་ཉན་ཐོས་སེནྡཱ་པ་ཁོ་ན་ཡིན་པའི་ཕྱིར་སློབ་དཔོན་འདིའི་བཀའི་
གནང་བས་མ་ཁྱབ་སྟེ། གུ་རུ་ཤར་ཕྱོགས་པ་ནིར་པ་ཎ་ཐི་སློབ་དཔོན་གྱི་དྲུང་
དུ་བཞུགས་པའི་ཚེ སློབ་དཔོན་ཆེན་པོ་ཏྲི་ལིང་གའི་ཚོང་འདུས་ཆེན་པོ་
གཅིག་ན་བཞུགས། སྐྱེ་བོ་བརྒྱ་སྟོང་དུ་མ་ཕྱག་འཚལ་ཞིང་ཡོད་པ་ལ། མཧཱ་
བོ་དྷི་མཇལ་དུ་འགྲོ་བའི་ནས་གླིང་པའི་དགེ་སློང་མང་པོ་འདུག་པ་དེ་ཀུན་

160 བཀའ་བབས་བདུན་ལྡན།
གསང་སྔགས་ལ་ངན་དུ་ཟེར་ཞིང་། སློབ་དཔོན་ལ་ཕྱག་མི་འཚལ་བར་འདུག་
གསུང་།།
དེ་ནས་ཏྲི་ལིང་གའི་ཡུལ་དེར་རྒྱལ་པོ་བི་ཀ་ཊ་ཞེས་པ་ན་བའི་གཏོ་
བཅོས་ལ་མི་མང་པོ་དང་མ་ཧེ་ལྔ་སྟོང་། བྱ་དང་ར་ལུག་འབུམ་ཕྲག་མང་པོ་
བསད་པའི་མཆོད་སྦྱིན་བྱེད་དགོས་ཟེར་ཏེ། དེར་ཆོ་ག་བྱེད་པའི་མུ་སྟེགས་
དང་བྲམ་ཟེ་བརྒྱ་སྟོང་འདུས། སྲོག་ཆགས་ཐམས་ཅད་བཅིངས་ནས་ཡོད་པའི་
སྐབས་ཤིག །སློབ་དཔོན་ནི་གང་ནས་བྱུང་ཆ་མེད་པར་དེ་རྣམས་ཀྱི་མཆོད་
སྦྱིན་ཁང་པར་བྱོན། བྲམ་ཟེ་དང་མུ་སྟེགས་ཐམསཅད་ལ་ལྟ་སྟངས་མཛད་
པས་ཐམས་ཅད་རེངས། ༼༦༨༡༽ དེར་རྒྱལ་པོ་ངོ་མཚར་སྐྱེས་ནས་འོངས་པས།
སློབ་དཔོན་ན་རེ། སྲོག་ཆགས་འདི་སྙེད་ཅིག་བསད་ན་ཁྱོད་མྱུར་དུ་འཆི། ཤི་
ནས་ཀྱང་དམྱལ་བར་སྐྱེ། འདི་རྣམས་ཐོང་ཞིང་(ཐོངས་ཤིག་)གསུང་། དེ་རྣམས་
བཀྲོལ་ཏེ་བཏང་མ་ཐག་ཏུ་སློབ་དཔོན་གྱིས་རྒྱལ་པོའི་མགོ་བོར་ཕྱག་བཞག་
པས་ནད་ལས་གྲོལ། དེར་མཆོད་སྦྱིན་གྱི་མི་རྣམས་ཀྱང་རྣལ་འབྱོར་པ་འབའ་
ཞིག་བྱས། ཡེ་ཤེས་ཁྱད་པར་ཅན་སྐྱེས་པ་མང་དུ་ཡོད་གསུང་།།
དེར་ཡུལ་ཙཉྩའི་ཏུ་རུ་ཥའི་རྒྱལ་པོ་ཞིག་སློབ་དཔོན་བཞུགས་པ་དང་ཉེ་
བའི་ལམ་ལ་སོང་བས། དེར་སློབ་དཔོན་ལ་ངན་དུ་བརྗོད་པ་མང་དུ་བྱས་པ་
སློབ་དཔོན་གྱི་སློབ་མ་ཞིག་གིས་ཐོས་པས། ཁྱེད་རྣམས་སྐྱུགས་པར་གྱུར་ཅིག་
ཅེས་དམོད་པ་བཏབ་པས་རྒྱལ་པོ་འཁོར་དང་བཅས་པ་དེ་ཉིད་དུ་སྐྱུགས།
དེར་ཤིན་ཏུ་སྐྲག་ནས་སློབ་དཔོན་ལ་གསོལ་བ་བཏབ་པས། སངས་རྒྱས་པ་
རྣམས་ཀྱི་ནུས་པ་བསྟན་པའི་ཕྱིར་གཅིག་མ་གཏོགས་པ་ཐམས་ཅད་སྨྲ་ནུས་
པར་གྱུར་ཅིག་ཅེས་གསུངས་པས་དེ་བཞིན་དུ་གྱུར། ཡང་ཡུལ་དབུས་སུ་བྱོན།
ཝཱ་རཱ་ཎ་སཱིར་མུ་སྟེགས་ཀྱི་པཎྜི་ཏ་ཡེ་ཤེས་ཅན་དུ་འདོད་པ་མ་ད་སུ་ད་ན་སུ་

ཐོར་བུ་སྣ་ཚོགས་ཀྱི་བཀའ་བབས། 161
ར་སྭསྟི་འཁོར་མང་པོའི་དབུས་སུ་ཁྲི་མཐོན་པོར་གནས་པ་ལ་སྡིགས་མཛུབ་
མཛད་པས་ཁྲི་དེ་ལས་ལྷུང་། མ་ཐུ་རཱའི་ཡུལ་དུ་སྔོན་ནང་པའི་རྣལ་འབྱོར་པ་
ཅུང་ཟད་བྱས་པ། ཕྱིས་མུ་སྟེགས་པའི་རྣལ་འབྱོར་པ་བྱས་པའི་མུ་ཀུནྡ་ཝརྟི་
ཞེས་པ་དེས་ཨ་ཧུ་ཋ་ཙཎྜ་ལཱི་བསྒྲུབས་ནས་སྐྱེ་བོ་མང་པོ་དབང་དུ་བྱེད་པ་
གྲུབ་ཐོབ་ཏུ་གྲགས་པ་དེ་ལྟ་སྟངས་ཀྱིས་ཚར་བཅད་དེ། དེ་ཡང་མཐར་བཅོམ་
བརླག་གི་གྲོང་ཁྱེར་དུ་སློབ་དཔོན་དཔོན་སློབ་གསུམ་ཙམ་ཕེབས་པ་ཞིག་ལ།
མུ་ཀུནྡ་ཝརྟི་འཁོར་དང་བཅས་པ་ཡང་དེར་འོངས་པ་འཛོམ། གྲོང་ཁྱེར་གྱི་སྐྱེ་
བོ་དཔག་ཏུ་མེད་པ་ཡང་དེར་འཚོགས་ཏེ། འདི་གཉིས་ཀྱི་གྲུབ་རྟགས་བལྟའོ་
ཞེས་ཟེར་རོ།།
དེར་མུ་ཀུནྡ་དེ་མིག་འཕྲུལ་གྱི་རིག་སྔགས་གྲུབ་པ་ཡིན་པས། སྔར་སྟག་
གཟིག་གི་རྒྱལ་པོ་ཆེན་པོ་ཧ་མེ་ཧུ་པཱ་ཙ་ལ་དང་། དེའི་བུ་ཨ་ཀ་པར་སོགས་ཀྱང་
དད་པར་བྱས་པ་ཞིག་ཡིན། དུས་དེར་སློབ་དཔོན་གྱི་ཏིང་ངེ་འཛིན་གྱི་ནུས་པས་
མིག་འཕྲུལ་གཅིག་ཀྱང་སྤྲུལ་མ་ནུས་ཤིང་། སློབ་དཔོན་གྱིས་འདི་དེ་ལ་ལྟ་སྟངས་
མཛད་མ་ཐག་སྨྱོ་ནས་ཧ་ཧ་ཞེས་རྒྱུག་ཅིང་ཞག་བདུན་དུ་མ་སངས། དེའི་སློབ་
མ་རྣམས་ཀྱིས་སློབ་དཔོན་ལ་གསོལ་བ་བཏབ་པས་སླར་གསོས་སོ།།
བྷ་ཏྭཾ་གྱི་རྒྱལ་པོ་སྔ་མ་ནི་དུས་དེར་འདས། དེའི་བུ་སྟོབས་བཟང་པོ་ཞེས་
བྱ་བས། སྔར་ཕ་དང་ཐོག་མར་མཇལ་བའི་གནས་དེ་དང་ཉེ་བ་ན་སློབ་དཔོན་
ཉིད་ཡང་དང་ཡང་དུ་བཞུགས་པའི་ཕུག་པ་ཞིག་ཡོད་པ་དེའི་སྒོར་ལྷ་ཁང་
ཆེན་པོ་བཞེངས་ཏེ་ཕུལ། ལྷ་འབངས་ཀྱི་ཁྱིམ་ལྔ་བརྒྱ་ཡང་ཕུལ། རྣལ་འབྱོར་
ཕོ་མོ་མཆོག་ཏུ་གྱུར་པ་ལྔ་སྟོང་ཙམ་འདུས་པའི་དུས་ཤིག་བྱུང་བས། དེ་རྣམས་
ལ་ཟླ་བ་གསུམ་དུ་ཚོགས་ཀྱི་འཁོར་ལོ་མཛད་པའི་ཡོ་བྱད་རྒྱལ་པོས་ཕུལ་ཏེ་
ཚོགས་ཀྱི་འཁོར་ལོ་རྒྱ་ཆེན་པོ་བསྐོར། སློབ་མ་རྣམས་སེམས་རྒྱུད་གྲོལ་བ་

162 བཀའ་བབས་བདུན་ལྡན།
ཡང་འདི་དུས་ཁོ་ན་མང་བ་བྱུང་། དེའི་བྱིན་རླབས་ཀྱིས་རྒྱལ་པོ་དེ་ལ་མངའ་
ཞབས་སྔོན་གྲོང་འབུམ་ཙམ་ཡིན་པ་ལ། ད་ལྟར་འབུམ་ཕྲག་བཞི་བཅུ་རྩ་ལྔའི་
བདག་པོར་སོང་། གུ་རུ་ལྷོ་ཕྱོགས་པའི་ཞལ་སྔ་ནས་ཀྱང་ལན་ལྔ་མཇལ་བའི་
རྙིང་མ་འདི་དུས་ཡིན་གསུང་།།
དེ་ནས་ཕལ་ཆེར་གནས་འདི་ཉིད་དུ་བཞུགས། འགྲོ་བ་དཔག་ཏུ་མེད་
པ་སྨིན་ཅིང་གྲོལ་བར་མཛད་ནས། དེ་རྗེས་སློབ་མ་རྙིང་པ་མཆོག་རྣམས་
མ་གཏོགས་མི་མཇལ་བར་ལོ་བདུན་ཙམ་སོང་བ་ན་རྣམ་སྨིན་གྱི་སྐུ་འཇའ་
ཚོན་ལྟར་ཡལ་ཏེ་ཡེ་ཤེས་ཀྱི་སྐུ་མཁའ་ཁྱབ་ཏུ་ ༼ ༦༨༣༽ བཞུགས་པར་གྱུར་
ཏོ ༑སྤྱིར་རྒྱ་བོད་གཉིས་མི་འདྲ་སྟེ། བོད་ན་ནི་དཔྱོད་ལྡན་རྣམས་ཀྱང་བསྐྱེད་
རྫོགས་སམ་ལྟ་བའི་རྟོགས་པ་བཟང་ཙམ་ཡོད་པ་དང་། ཉམས་བན་བུན་ཤར་
བ་དང་། ཡི་དམ་ཆོས་སྐྱོང་ཅི་རིགས་ཞལ་མཐོང་བ་དང་། རྫུ་འཕྲུལ་དང་
མངོན་ཤེས་ཅི་རིགས་ཤར་བ་དང་། ལས་ཚོགས་དང་ནུས་མཐུ་ཐན་ཐུན་ཐོབ་
པ་ཙམ་ལ་གྲུབ་ཐོབ་ཏུ་མིང་འདོགས་ལ། བླུན་པོ་རྣམས་ཀྱིས་ནི་ཁྲེལ་དང་
ཚུལ་ལུགས་བཏང་བའི་ཟོག་པོ་འགའ། སྦྱིན་འབྲས་ཀྱི་དབང་ཐང་ཆེ་བ་ཙམ་
ལའང་གྲུབ་རྟགས་སུ་འཛིན་ཅིང་གྲུབ་ཐོབ་ཡིན་ཞེས་ཟེར་ལ། རྒྱ་གར་ནི་རྒྱུད་
ནས་གསུངས་པའི་འཕགས་ལམ་གྱི་ས་ཐོབ་པའི་ཡོན་ཏན་མངོན་དུ་གྱུར་
པའམ། ལུས་འཇའ་ལུས་སུ་གྱུར་པ་སོགས་ཐུན་མོང་གི་རིག་འཛིན་ཚད་ལྡན་
ཅིག་ཐོབ་ན་གྲུབ་ཐོབ་ཏུ་འཛིན་གྱི། གཞན་ནི་ཇི་ཙམ་བཟང་ཡང་སྒྲུབ་པ་པོ་
ཞེས་པ་ལས་གྲུབ་ཐོབ་ཅེས་མི་ཟེར་རོ།།
སློབ་དཔོན་ཆེན་པོ་འདི་ནི་ལྟ་སྟངས་དང་། ཇི་ཙམ་གསུངས་པ་ཐམས་
ཅད་འགྲུབ་པར་འགྱུར་བའི་ཚིག་ཁོ་ནས་ཕྲིན་ལས་རྣམ་བཞི་སྒྲུབ་པར་མཛད།

ཐོར་བུ་སྣ་ཚོགས་ཀྱི་བཀའ་བབས། 163
ཅུང་ཟད་དག་པའི་འཁོར་གྱི་དབུས་སུ་ངོ་མཚར་བའི་ལྟས་རྒྱུན་མི་འཆད་
པར་འབྱུང་། ཚོགས་ཀྱི་འཁོར་ལོ་གོང་བུ་དང་ཁུ་བ་དང་ཆང་དང་ཁྲག་དང་
ནགས་ཚལ་གྱི་ཤིང་ཏོག་ལ་སོགས་པ་དངོས་སུ་དགུག་པར་མཛད། ས་སྟེང་གི་
འདྲེན་པ་གཅིག་པུ་པར་གྱུར་པས་མཚན་ཡང་ཤྲཱི་ས་ཏཱ་ནཱ་ཐ་སྟེ། དཔལ་སེམས་
ཅན་གྱི་མགོན་པོ་ཞེས་ཆེ་བའི་ཚིག་ཏུ་སྐྱེ་བོ་རྣམས་རྗོད་པར་བྱེད་དོ།།
རྗེ་བཙུན་དེ་ཉིད་ལ་ཁོ་བོའི་བླ་མ་རྒྱ་གར་བ་གསུམ་ཅར་གྱིས་ཆོས་
གསན་ཅིང་། གུ་རུ་ལྷོ་ཕྱོགས་པ་ནི་ཆོས་ཀྱི་སྲས་མཆོག་ཏུ་གྱུར་པའང་ཡིན་
མོད་ཀྱི། འོན་ཀྱང་བླ་མ་གསུམ་ཀས་ཞལ་ལུང་རྒྱས་པ་རྣམས་བླ་མ་ཆེན་པོ་
ཉིད་ལ་གསན། སློབ་དཔོན་གོ་བྷཱི་ར་མ་ཏི་དང་། རྣལ་འབྱོར་མའི་དབང་ཕྱུག་
མ་ཆེན་མོ་དཱི་ན་ཀ་ར་གཉིས་ལ་དབང་དང་བྱིན་རླབས་དང་བཤད་པ་མང་དུ་
གསན་འདུག །དོགས་པ་གཅོད་པ་ནི་སློབ་མའི་གཙོ་བོ་བཅུ་ཙམ་ལ་མཛད་
པར་སྣང་མོད་ཀྱི། སློབ་མའི་གཙོ་བོ་རྣམ་པ་གཉིས་པོ་དེའི་རྣམ་ཐར་མདོར་
བསྡུས་བརྗོད་ན།
༈ དང་པོ་(གབྷིར་མ་ཏི་)ནི། ཡུལ་གུ་ཛི་རྭ་ཐ་ཞེས་བྱ་བ་ན། རྒྱལ་རིགས་
ཀྱི་བུ་གྷ་གྷ་ཞེས་བྱ་བ་ཞིག་བློ་ཤིན་ཏུ་རྣོ་བར་གྱུར་ནས་སྒྲ་དང་རྟོག་གེ་ཡན་
ལག་དང་བཅས་པ་ལ་མཁས་པར་གྱུར། ཨ་བྷཱའི་གཙུག་ལག་ཁང་དུ་རབ་ཏུ་
བྱུང་། མིང་ག་བཱི་ར་མ་ཏིར་བཏགས། སྡེ་སྣོད་གསུམ་གྱི་ཚུལ་ཡང་མང་དུ་ཤེས།
འོན་ཀྱང་ལོ་ཚིགས་མ་རྫོགས་པས་རྟེན་ནི་དགེ་ཚུལ་ཡིན།།
དགུང་ལོ་བཅུ་དགུ་པ་ལ་སློབ་དཔོན་གྱི་དྲུང་དུ་བསྙེན། ལོ་གསུམ་དུ་
དབང་དང་གདམས་ངག་ནི་མ་གནང་། བླ་མ་བསྟེན་ཚུལ་ནི་རྒྱུད་དང་མཐུན་
པར་མཛད། དེ་ནས་བླ་མས་དབང་བསྐུར་ཞིང་གདམས་པ་གནང་། ལོ་གཉིས་

164 བཀའ་བབས་བདུན་ལྡན།
ནས་བསྐྱེད་པའི་རིམ་པ་ལ་བརྟན་པ་ཐོབ། རྫོགས་པའི་རིམ་པའི་ཡེ་ཤེས་ཀྱང་
ཅི་རིགས་པ་སྐྱེས། སློབ་དཔོན་ཉིད་ཀྱི་བསྙེན་བཀུར་བྱ་བའི་ཕྱིར་དུ་རྐང་
མགྱོགས་ཀྱི་དངོས་གྲུབ་བསྒྲུབས་པས་འཕྲལ་དུ་གྲུབ།བླ་མ་བསྟེན་ཚུལ་མཁས་
པས་སློབ་དཔོན་གྱི་དབང་རྒྱུད་གདམས་ངག་ཐམས་ཅད་ཐོབ། ཐོག་མར་སྤྱན་
རས་གཟིགས་དང་རྟ་མགྲིན་ཞལ་གཟིགས།།
དེ་ནས་འཇམ་དཔལ་དང་གཤིན་རྗེའི་གཤེད། དེ་ནས་དགེས་པ་རྡོ་
རྗེ་དང་ཀུ་རུ་ཀུལླེ་ ཞལ་གཟིགས། ནག་པོ་ཆེན་པོ་རྟག་ཏུ་བྲན་བཞིན་བྱེད།
འཇིག་རྟེན་པའི་ལྷ་མོ་དྲུག་གིས་བཀའ་ཐམས་ཅད་སྒྲུབ་པ་ཡིན། མནལ་
ཐམས་ཅད་འོད་གསལ་དུ་ཚུད། མངོན་པར་ཤེས་པ་རྒྱ་ཆེན་པོ་མངའ་ཡང་། བླ་
མའི་རིམ་གྲོ་སྒྲུབ་པའི་བྲན་མཛད་པ་ཡིན་ནོ།།
༈ རྣལ་འབྱོར་མ་དཱི་ན་ཀ་ར་ནི། ལྷོ་ཕྱོགས་ཀྱི་གྲོང་ཁྱེར་ཤྲཱི་བྷ་ད་ཏ་ཞེས་
བྱ་བ་ཞིག་ན། པི་སི་ལའི་རིགས་རྒྱལ་པོ་གཞོན་ནུ་ ༼༦༨༥༽ འཕྲོག་བྱེད་འོད་
ཅེས་བྱ་བ་ཞིག་ཡོད། དེ་ལ་སྲིང་མོ་ཆུང་ངུ་ནས་བློ་རྣོ་ཞིང་དགེ་བ་ལ་དགའ་
བ་ཞིག་ཡོད་པ། ལོ་དགུ་ལོན་པའི་དུས་ཤིག་ན། སྒོ་དྲུང་དུ་དགེ་སློང་མཛེས་
པ་གཟི་བརྗིད་ཆེ་བ་ཞིག་བྱུང་། དེ་ལ་བསོད་སྙོམས་སྐྱེལ་དུ་ཕྱིན། དེར་ཁྱེད་
མིམི་བཟང་བཟང་འདྲ་བ་ཞིག་བསོད་སྙོམས་སྤྱོད་པ་འདི་སྡུག་བསྔལ་བྱས་པས།
དེ་ན་རེ། ང་ནི་མི་སྡུག་ན་ཁྱོད་ཉིད་སྡུག་བསྔལ་ཏེ། འཁོར་བ་རུ་འཁྱམས་
འདུག་པ་གསུངས་ནས་འཁོར་བའི་ཉེས་དམིགས་མང་དུ་གསུངས། དེ་ལས་
ཐར་བའི་ཐབས་ཤིག་ཞུ་བྱས་པས། སེམས་ཀྱི་བཞག་ཐབས་དང་། བྱང་ཆུབ་
སེམས་དཔའི་སྤྱོད་པའི་གནད་ཁྱད་པར་ཅན་བསླབས་པས་དེས་ཀྱང་ལེགས་
པར་ཤེས།།

ཐོར་བུ་སྣ་ཚོགས་ཀྱི་བཀའ་བབས། 165
ལོ་བཅུ་ལོན་པའི་དུས་སུ་ཡུལ་ཙེ་བ་ལར་རྒྱལ་རིགས་རྒྱལ་ཕྲན་ཞིག་
ལ་བག་མར་བཏང་། ལོ་བཅུ་གསུམ་ལོན་པའི་དུས་སུ་འཁོར་བ་ལ་ཡིད་ངེས་
པར་འབྱུང་སྟེ། ཁྱིམ་ཐབ་དང་གྱོས་སྒྲུག་སོགས་ལ། ཁོ་མོ་ནགས་ཚལ་རྣམས་
སུ་ཏིང་ངེ་འཛིན་བསྒོམ་པ་ཞིག་བྱུང་ན་ཅི་མ་རུང་། ཁྱེད་རྣམས་ཀྱིས་གནང་
བ་མཛོད་ཅེས་ཡང་ཡང་སྨྲས་པས། དེ་བཟློག་པའི་ཕྱིར་དུ་ཁྱིམ་གྱི་བདག་མོར་
བསྐོས། སློང་བ་པོ་ཅི་བྱུང་བ་ཐམས་ཅད་ལ་སྦྱིན་པ་རྒྱ་ཆེར་བཏང་བས་ནང་
མི་དང་གཉེན་ཚན་རྣམས་ཀྱིས་སྨོད། སློང་མོ་བ་དང་སྐྱེ་བོ་རྣམས་ནི་བསྟོད་
པ་ཞིག་བྱུང་། དེ་ནས་དུས་གཞན་ཞིག་ན་སྨྱོ་རྫུ་བཏབ། སྤྱོད་པ་སྣ་ཚོགས་པ་
བྱས་པས་དེར་གཡོག་མོ་ཞིག་དང་ལྷན་ཅིག་དབེན་པ་ཞིག་ཏུ་བཞག །སྔ་
མ་ལས་ཀྱང་སྨྱོ་བ་ཆེ་ཆེ་ལྟར་བརྫུས་པས་ཁྱིམ་ཐབ་དང་བྲལ། དེ་ཡང་སྔོན་
བཙས་པའི་ཚེ། འདིའི་རྐང་ལག་ལ་པདྨ་དང་འཁོར་ལོ་ཕྱེད་ཕྱེད་ཀྱིས་མཚན་
པ་འདུག་པས་ནགས་སུ་གནས་ན་ནི་བདག་ཉིད་ཆེན་མོར་འགྱུར་ཞེས་ལུང་
བསྟན་པ་ལྟར་ཐོག་ཏུ་བབས་པ་ཡིན་གསུང་།།
ཙེ་བ་ལ་དང་ཉེ་བ་མ་ར་ཧ་ཊའི་གྲོང་ཁྱེར་ཞིག་ན། སློབ་དཔོན་ཆེན་པོ་
ཞི་བ་སྦས་པ་བཞུགས་པ་ཐོས་ནས། མཚན་ཐོས་པ་ཙམ་གྱིས་ཏིང་ངེ་འཛིན་
སྐྱེ་བ་སྙམ་བྱུང་། ཞལ་མཐོང་མ་ཐག་ཏིང་ངེ་འཛིན་ཁྱད་པར་ཅན་སྐྱེས། དུས་
དེའི་ཚེ་ན་ལོ་ཉི་ཤུ་ཙམ་ལོན་པ་ཡིན་སྐད། བུད་མེད་ཡིན་ཡང་བློ་ནི་ཤིན་ཏུ་
རྣོ་སྟེ། དེ་གོང་དུ་ཙནྡྲ་བྱཱ་ཀ་ར་ཎ་ཡོངས་སུ་རྫོགས་པ་ཤེས། མངོན་བརྗོད་དང་།
སྨན་དཔྱད་དང་། རྟོག་གེ་ཡང་ཅི་རིགས་པ་མཁྱེན། སྔོན་གྱི་བག་ཆགས་ཀྱིས་
ཤེས་རབ་ཀྱི་ཕ་རོལ་ཏུ་ཕྱིན་པ་བདུན་བརྒྱ་པ་དང་། སུམ་བརྒྱ་པ་དང་། སྡུད་
པ་ཚིགས་སུ་བཅད་པ་རྣམས་བཀླགས་པ་ཙམ་གྱིས་ཟིན། དགེ་སློང་མ་དང་།
དགེ་བསྙེན་མ་འདྲ་ལ་དྲིས་པས་དོན་ཡང་ལེགས་པར་ཤེས། དེ་ནས་སློབ་

166 བཀའ་བབས་བདུན་ལྡན།
དཔོན་ཆེན་པོ་ཞི་བའི་ཞལ་སྔ་ནས་ལ་ཐོག་མར་བྱང་ཆུབ་ཏུ་སེམས་བསྐྱེད་པ་
ལ་
ལ་སོགས་པ་ཞུས་ཤིང་། སྐལ་བ་དང་ལྡན་པར་མཁྱེན་ནས་རིམ་གྱིས་དབང་
བསྐུར་བ་དང་གདམས་པ་མཐའ་དག་གནང་། སློབ་དཔོན་གྱི་དྲུང་དུ་ལོ་
བདུན་དུ་རྡོ་རྗེ་ཐེག་པ་ལ་ཐོས་སྒོམ་ཅིག་ཅར་བྱས་པས་རྒྱུད་ཐམས་ཅད་ཀྱི་
དོན་ལེགས་པ་པརཔར་མཁྱེན།།
དེ་ནས་ལོ་ལྔའི་བར་དུ་བླ་མའི་རིམ་གྲོ་དང་སྒོམ་པ་རྩེ་གཅིག་ཏུ་བྱས་པས།
ཡེ་ཤེས་ཁྱད་པར་ཅན་སྐྱེས་ཏེ་རྟོགས་པ་ནམ་མཁའ་དང་མཉམ་པར་གྱུར། རླུང་
གི་རྣལ་འབྱོར་གྱི་ནུས་པས་གླང་པོ་ཆེ་བརྒྱས་ཀྱང་སྟོབས་འགྲན་དུ་མེད་པ་དང༌།
དཔག་ཚད་ཙམ་དུ་ནམ་མཁའ་ལ་འགྲོ་བར་བྱེད། ལྟ་སྟངས་དང་ངག་གི་བདེན་
པ་ཡང་གྲུབ། དེར་བླ་མའི་ཞལ་ནས། ད་ནི་ཁྱོད་རིག་བརྟུལ་གྱི་སྤྱོད་པ་གྱིས་
ཤིག ། དེ་ཁོ་ན་ཉིད་ཀྱི་རྟོགས་པ་ཡང་སེམས་ཅན་ལ་སྟོན་ཅིག །དེང་ནས་ལོ་ཉི་
ཤུ་རྩ་གཉིས་འདས་པ་ན་ང་དང་མཉམ་པར་འགྱུར་རོ། །ཞེས་ལུང་བསྟན་སྐད།།
ཟླ་བ་དྲུག་ཏུ་སྤྱོད་པ་སྤྱད་པས་ཐུན་མོང་གི་དངོས་གྲུབ་བརྒྱུད་ལ་
སོགས་པ་ཐམས་ཅད་ ༼༦༨༧༽ ཉམས་འོག་ཏུ་ཆུད། དྲུང་དུ་བྱུང་བ་ཐམས་
ཅད་ལ་གདམས་ངག་བསྟན། རྟོགས་པ་མཆོག་ཏུ་གྱུར་པའི་རྣལ་འབྱོར་མ་
ལྔ་བརྒྱའི་འཁོར་དང་བཅས་ནས་ཡུལ་སྣ་ཚོགས་སུ་འགྲོ་བའི་དོན་སྤྱོད་
ཅིང་། སློབ་དཔོན་གྱི་དྲུང་དུ་མཆོད་པའི་ཕྱིར་དང་། རྟོགས་པའི་ཚད་འབུལ་
བར་ཡང་དང་ཡང་དུ་འབྱོན་པར་སྣང་གསུང་། ལན་ཅིག་རྫུ་འཕྲུལ་གྱིས་
ཁ་གེནྡྲ་ནས། རང་ག་ནཱ་ཐ་ཞེས་བྱ་བའི་གནས་སུ་བྱོན། དེ་ན་ཕྱི་ནང་གཉིས་
ཀའི་གནས་ཡོད་པ་ལ། དེའི་ཕྱི་རོལ་པའི་གནས་རྣམས་སུ་ཡང་དང་ཡང་དུ་
འཁྱམས་པ་ལྟར་མཛད།།

ཐོར་བུ་སྣ་ཚོགས་ཀྱི་བཀའ་བབས། 167
དེ་ནས་ཛིགྷ་མ་དབང་ཕྱུག་ཆེན་པོ་དང་། བྷེ་ར་བ་གྲུབ་པར་གྲགས་པ་
ལྟ་སྟངས་དང་ཁུ་ཚུར་གྱི་རིག་པ་གྲུབ་པས་སངས་རྒྱས་པའི་རྣལ་འབྱོར་པ་
རྣམས་ལ་བར་དུ་གཅོད་པ་ཞིག་ཡོད། མིང་ནི་བྷི་ག་དེ་བ་ཟེར། དེས་རྣལ་
འབྱོར་མ་ལ་ལྟ་སྟངས་བྱས་པས་མ་གནོད། རྣལ་འབྱོར་མས་དེ་ལ་ལྟ་སྟངས་
བྱབྱས་པས་ས་ལ་འགྱེལ་ཏེ་དབུགས་འགྱུ་བ་ཆད། དེར་རིང་ཞིག་བཞག་པས་
གནས་དེའི་མུ་སྟེགས་པ་རྣམས་ཀྱིས་ཡང་ཡང་གསོལ་བ་འདེབས་པར་བྱུང་
བས། སླར་ཡང་ལྟ་སྟངས་ཀྱིས་གསོས། དེ་ཡ ཡང་སངས་རྒྱས་ཀྱི་བསྟན་པ་ལ་དད།
རྗེས་སུ་འཛིན་པར་ཞུས་པས་སློབ་དཔོན་གྱི་དྲུང་དུ་བརྫངས། ཡང་འདིས་དམ་
ཚིག་ཉམས་པའི་རྣལ་འབྱོར་པ་བྷ་མ་ལ་ཝརྨ་ཞེས་བྱ་བ་སྔོན་ནུས་པ་ཅུང་ཟད་
ཐོབ་པས་གྲུབ་ཐོབ་ཏུ་རྫུ་བ་ཞིག་དང་ཨོ་ཌི་ཤར་འཕྲད། ལྟ་སྟངས་མཛད་པས་
གསུས་པ་བརྡོལ་ཏེ་ཁྲག་ཟགས། དེས་ཐོད་པར་བཟེད་པས་དེ་ཡང་བརྡོལ།
དེ་ལྟར་དམ་ཚིག་ཉམས་པ་ཚར་བཅད་གསུང་། དཔལ་ཧེ་རུ་ཀ་དང་། ཁྲོ་བོ་
བཅུ། རྡོ་རྗེ་རྣལ་འབྱོར་མ་སུམ་ཅུ་རྩ་བདུན་ལ་སོགས་པ་ཐམས་ཅད་ནམ་བལྟ་
འདོད་པའི་ཚེ་ཞལ་གཟིགས། འོན་ཀྱང་དེ་སྐབས་མཆོག་གི་དངོས་གྲུབ་ནི་མ་
ཐོབ་པར་གྲགས།
དེ་ལྟར་སློབ་དཔོན་ཞི་བ་སྦས་པ་སློབ་མའི་མཆོག་གཉིས་དང་བཅབཅས་
པས་ཁོ་བོའི་བླ་མ་གསུམ་ལ་ལེགས་པར་གདམས། དེ་ལ་ཁོ་བོས་རྡོ་རྗེ་ཐེག་
པའི་ལམ་མན་ངག་གོ་བབས་དང་བཅས་པའི་བཀའ་དྲིན་ཐོབ་པ་ཡིན་ནོ།།
སྤྱིར་རྒྱ་གར་དུ་གསང་སྔགས་ལ་རིག་པ་འཛིན་པ་འབུམ་ཕྲག་ཐོག་མར་བྱུང་།
དེ་ནས་དཔལ་ས་ར་ཧ་བྱོན་པ་ནས་བཟུང་། རྒྱལ་པོ་དྷརྨ་པཱ་ལ་འདས་པའི་
བར་དུ་གྲུབ་ཐོབ་རྒྱུན་མ་ཆད་པར་མ་ཟད་གྲུབ་ཐོབ་མང་པོ་དུས་གཅིག་ཏུ་
བཞུགས་པར་བྱུང་བ་ཡིན།།

168 བཀའ་བབས་བདུན་ལྡན།
དེ་ནས་ཨ་བྷ་ཡཱ་ཀ་ར་སྐུ་འདས་བར་ལའང་གྲུབ་ཐོབ་རྒྱུན་མ་ཆད་པར་
བྱུང་ལ། དེ་མན་ཆད་དུ་རེས་འགའ་ན་ལན་རེ་རེ་ལས་མ་བྱུང་། ཁྱད་པར་
དུས་ཕྱིས་གྲུབ་ཐོབ་གཞན་མེད་པར་ཡུན་རིང་རབས་ཤིག་ན་ཡེ་ཤེས་བཤེས་
གཉེན་དང༌། ཨོ་ཀ་ར་ནཱ་ཐ་བྱོན་ཀྱང་སངས་རྒྱས་ཀྱི་བསྟན་པ་ལ་ཕན་ཆེ་བ་
ཙམ་མ་བྱུང་། ཨོ་ཀ་ར་སྐུ་འདས་ནས། ལོ་བརྒྱད་ཅུ་ལོན་ཙ་ན་གྲུབ་ཆེན་ཞི་བ་
སྦས་པས་གྲུབ་པ་བརྙེས་ཏེ། དུས་ཀྱི་དབང་ལས་སངས་རྒྱས་པ་མང་ཉུང་གིས་
གཞན་ཕན་ཆེ་ཆུང་མ་གཏོགས་ཇོ་བོ་ནཱ་རོ་པ་ཆེན་པོ་དང་གཞན་ཕན་ཆེ་
ཆུང་འདྲ་ལ། གོ་འཕང་སློབ་དཔོན་འདི་མཐོ་བ་ཡིན་ནོ། །རིན་པོ་ཆེའི་འབྱུང་
ཁུངས་ལྟ་བུའི་གཏམ་ལས། བཀའ་བཀའ་བབས་བབས་ཐཐམས་ཅད་གཅིག་ཏུ་འདྲེས་པའི་
གཏམ་གྱི་སྐབས་ཏེ་དགུ་པའོ།།
༈ བཀའ་བབས་བདུན་པོ་དེ་དག་ནི་དངོས་སུ་བྱིན་གྱིས་བརླབས་པའི་
བརྒྱུད་པ་འབའ་ཞིག་ཡིན་ཅིང་། དེའི་ནང་གི་ཡང་དྲུག་པོ་དེ་དག་ནི་དོན་
གྱི་བརྒྱུད་པ་ཁོ་ན་ལགས། གདམས་ངག་ཕྲ་མོ་རེ་རེ་ཞིང་གི་བླ་མ་བརྒྱུད་པ་
མི་འདྲ་བ་རྣམས་ནི་བརྒྱུད་པའི་ཡི་གེ་ལས་ཤེས་པར་བྱ་ཞིང་། རྣམ་པར་ཐར་
པ་མཐའ་ཡས་པ་ནི་ཡི་གེར་འབྲི་བར་ག་ལ་ལང་། བརྒྱུད་པའི་བླ་མ་འགའ་
ཞིཞིག་གི་རྣམ་པར་ཐར་པ་༼༦༨༩༽ནི་མི་གསུང་བས་རེ་ཞིག་དེ་ཙམ་ཡིན་ནོ།།
འདིར་ད་ལྟ་རྒྱ་གར་དུ་གྲགས་པའི་ལོ་རྒྱུས་གང་ཐོས་པ་རྣམས་ཀྱི་སྟེང་དུ་སྔོན་
གྱི་སློབ་དཔོན་གྱི་ལོ་རྒྱུས་བོད་ན་ཡོད་པའང་ཡིད་ཆེས་ངེས་པ་རྣམས་ཀྱིས་
ཅུང་ཟད་ཁ་བསྐངས་ནས་བཤད་པ་ཡིན་ནོ།།
སྤྱིར་རྒྱ་གར་དུ་བྱོན་པའི་ཤིང་རྟ་ཆེན་པོ་རྣམས་དང་། བརྒྱུད་པའི་རྣམ་
ཐར་ཅི་རིགས་པ་ད་དུང་གཞན་དུ་བཤད་པར་བྱའོ།།

ཐོར་བུ་སྣ་ཚོགས་ཀྱི་བཀའ་བབས། 169
བླ་མའི་རྣམ་ཐར་བརྗོད་པ་ལས།།
བསོད་ནམས་ཅུང་ཟད་གང་ཐོབ་པ།།
དེས་ནི་འགྲོ་བ་མ་ལུས་པའང་།།
དེ་འདྲའི་ཚུལ་གྱིས་སངས་རྒྱས་གྱུར།།
བདག་ཀྱང་སྐྱེ་བ་ཐམས་ཅད་དུ།།
བརྒྱུད་ལྡན་བླ་མ་ཐམས་ཅད་ཀྱི།།
བྲན་དང་བྲན་དུ་སྐྱེ་བ་དང་།།
ཐུགས་ཀྱི་གསང་བ་འཛིན་པར་ཤོག།
ངོ་མཚར་བཀའ་བབས་བདུན་ལྡན་རྡོ་རྗེ་འཆང་གི་ལམ།།
ཕྱོགས་ཀུན་སྐྱེ་བོ་རྣམས་ཀྱི་ཉེར་སྤྱོད་རྒྱ་ཆེན་དང་།།
མན་ངག་རིན་ཆེན་གྱིས་གང་བདག་སེམས་ཤིང་རྟ་ཡི།།
བགྲོད་བྱར་གྱུར་ཏེ་སྲིད་གསུམ་དབུལ་བ་སེལ་བར་ཤོག།
ཅེས་བཀའ་བབས་བདུན་ལྡན་གྱི་བརྒྱུད་པའི་རྣམ་ཐར་ངོ་མཚར་རྨད་དུ་བྱུང་
བ་རིན་པོ་ཆེའི་འབྱུང་ཁུངས་ལྟ་བུའི་གཏམ་ཞེས་བྱ་བ་རྗེ་བཙུན་བླ་མ་དམ་པ་
རྣམས་ཀྱི་བཀའི་འབངས་ཀྱི་ཐ་ཆུང་དུ་གྱུར་པ་ཏཱ་ར་ནཱ་ཐ་ཞེས་བྱ་བས་རང་ལོ་
ཉེར་དྲུག་པ་ལ་ཉེ་བ་ན། གྲུབ་པའི་གནས་མཆོག་དཔལ་སྟག་ལུང་ཐང་དང་
ཉེ་བ་རྣམ་རྒྱལ་རབ་བརྟན་ཞེས་བྱ་བར་ལེགས་པར་སྦྱར་བའི་ཡི་གེ་པ་ནི་བློ་
ལྡན་ཀུན་དགའ་རྣམ་རྒྱལ་ལོ།།
ཨོཾ་སྭསྟི། ངོ་མཚར་རླབས་བརྒྱ་བློ་མཁའ་འགོད་འཕྱོ་བ།།
དོན་བཟང་ནོར་བུ་ཚིག་གཙང་ཆུས་ཁེངས་པའི།།

170 བཀའ་བབས་བདུན་ལྡན།
ཆོས་བྱུང་ལེགས་བཤད་སྔོན་མེད་ཡིད་བཞིན་མཚོ།།
སྡེ་བཞི་དགེ་བཅུའི་སྤང་ཁང་ཆེན་མོར་འཁྱིལ།།
ཞེས་འཇམ་དབྱངས་བླ་མ་མཁྱེན་བརྩེའི་དབང་པོས་ཆོས་སྦྱིན་དུ་སྩལ་བ་
སརྦ་དཱཀཝུཎི་བྷ་བདུ།། །།
ཅེས་
བཀའ་བབས་བདུན་ལྡན་གྱི་བརྒྱུད་པའ་རྣམ་ཐར་ང་མཚར་རྨད་དུ་བྱུང་
བ་
བ་རིན་པོ་ཆེའི་འབྱུང་ཁུངས་ལྟ་བུའི་གཏམ་ཞེས་བྱ་བ་རྗེ་བཙུན་བླ་མ་དམ་པ་
རྣམས་ཀྱི་བཀའི་འབངས་ཀྱི་ཐ་ཆུང་དུ་གྱུར་པ་ཏཱ་ར་ནཱ་ཐ་ཞེས་བྱ་བས་རང་ལོ་
ཉེར་དྲུག་པ་ལ་ཉེ་བ་ན། གྲུབ་པའི་གནས་མཆོག་དཔལ་སྟག་ལུང་ཐང་དང་
ཉེ་བ་རྣམ་རྒྱལ་རབ་བརྟན་ཞེས་བྱ་བར་ལེགས་པར་སྦྱར་བའི་ཡི་གེ་པ་ནི་བློ་
ལྡན་ཀུན་དགའ་རྣམ་རྒྱལ་ལོ།།
ཨོཾ་སྭསྟི། ངོ་མཚར་རླབས་བརྒྱ་བློ་མཁའ་འགོད་འཕྱོ་བ།།
དོན་བཟང་ནོར་བུ་ཚིག་གཙང་ཆུས་ཁེངས་པའི།།

དཔར་སྐྲུན་སྨོན་ཚིག
༄༅། །རྣམ་གྲོལ་ཞི་བའི་རྒྱ་མཚོར་རོ་གཅིག་ཏུ། །གཞོལ་བའི་མཐའ་ཡས་ཆོས་
ཚུལ་དལ་འབབ་ཀླུང་། །ཚིག་གི་ཟེགས་མ་རེས་ཀྱང་དུག་གསུམ་གྱི། ། དྲི་མ་
ཡོངས་འཁྱུད་ལེགས་བཤད་བདུད་རྩི་འདི། །པར་དུ་བསྐྲུན་པའི་རྣམ་དཀར་
ཕུང་པོའི་མཐུས། །ཡང་དག་ཆོས་ཀྱི་སྒོ་མོ་སྟོང་ཕྲག་བརྒྱ། །གདངས་ཏེ་རྒྱུད་
ལྔའི་འགྲོ་བ་མ་ལུས་པ། །ངེས་ལེགས་ནོར་བུའི་མཛོད་ལ་དབང་འབྱོར་ཤོག།
ཅེས་པ་འདི་ཡང་དེང་དུས་ཡིད་སྲུབ་ཀྱིས་རྒྱུད་བརླམས་པའི་ཀླ་ཀློའི་སྡིག་སྤྱོད་
མི་བཟད་པས་གངས་ལྗོངས་ཆོས་ལྡན་གྱི་ཞིང་དུ་ཐུབ་པའི་བསྟན་པ་རིན་པོ་ཆེ་ཉིན་མོའི་
སྣང་བ་ལྟར་འབར་བ་དེ་ནི་མིང་གི་ལྷག་མ་ཙམ་དུ་ཉམ་ཉེས་པར་བྱས། ཕྱོགས་དང་ཕྱོགས་
ན་རྡུལ་ཕྲན་གྱི་མཚོན་ཆ་སོགས་གདུག་པའི་གནོད་འཚེ་གྱ་གྱུའི་སྦྱོར་བ་ནི་ཉིན་རེ་བཞིན་
དུ་དར་བ་སོགས་སྒོ་ཀུན་ནས་ལྔ་བདོའི་རྒུད་ཚོགས་མཚོ་ལྟར་བརྡོལ་བ་འདི་དག་ལྷག་མེད་
དུ་ཞི་ཞིང་། བྱང་ཕྱོགས་བོད་ཁ་བ་ཅན་དུ་བསྟན་པའི་མེ་རོ་སླར་ཡང་སྔར་བཞིན་གསོས་
ཏེ་རྒྱ་གར་འཕགས་པའི་ལྗོངས་འདིར་ཡང་ཐུབ་པའི་བཞེད་དགོངས་དྲི་མ་མེད་པ་དར་
རྒྱས་སུ་འཕེལ་སླད་དང་། འཛམ་གླིང་ཡངས་པའི་ཁྱོན་ལ་འཚེ་མེད་ཞི་བའི་ལམ་སྟོན་རྣམ་
འདྲེན་ཤཱཀྱ་སེང་གེའི་རིང་ལུགས་སྒོ་ཀུན་ནས་རྒྱས་པ་སོགས་འཕྲལ་ཡུན་ལེགས་ཚོགས་དུ་
མའི་ཆེད་དུ་དམིགས། སྦག་ས་ནང་བསྟན་ཤེས་རིག་འཛིན་སྐྱོང་སློབ་གཉེར་ཁང་དུ། ནང་
བསྟན་གྲུབ་མཐའ་རིས་མེད་ཀྱི་གསུང་རབ་པར་དུ་བསྐྲུན་དང་བསྐྲུན་འགྱུར་གང་ལའང་
སྦྱར་ཆོག་པའི་དགེ་བསྔོའི་སྨོན་ཚིག་ཏུ་༸ཤཱཀྱའི་དགེ་སྦྱོང་ཆོས་སྨྲ་བ་ངག་དབང་བློ་བཟང་
བསྟན་འཛིན་རྒྱ་མཚོས་སྦྱར་བའོ།།

བཀའ་བབས་བདུན་ལྡན་གྱི་བརྒྱུད་པའི་རྣམ་ཐར།
༄༅། ། བཀའ་བབས་བདུན་ལྡན་ནི། ཕྱག་རྒྱ་ཆེན་པོ་ལ་སོགས་པའི་གསང་
སྔགས་བླ་མེད་ཀྱི་གདམས་ངག་བདུན་གྱི་གྲུབ་ཐོབ་བརྒྱུད་པའི་རྣམ་ཐར་ཡིན།
འདི་ཉིད་ཕྱི་ལོ་ ༡༩༡༤ ལོར་རྫར་མན་སྐད་དུ་བསྒྱུར་ཏེ་དཔར་དུ་བཏབ་ཅིང་།
ཌ་ཝིཌ་ཊེན་པལ་མེན་གྱིས་དབྱིན་སྐད་དུ་བསྒྱུར་ཏེ་ཕྱི་ལོ་ ༡༩༨༣ ལོར་བོད་
ཀྱི་དཔེ་མཛོད་ཁང་ནས་དཔར་དུ་བསྐྲུན། རང་རེ་བོད་ཀྱི ་སྐད་དུ་ནི་རྗེ་བཙུན་ཏཱ་
ར་ནཱ་ཐས་ (༡༥༧༥-༡༦༣༤ ) རང་ཉིད་དགུང་ལོ་ཉེར་ལྔ་སྟེ་ཕྱི་ལོ་ ༡༦༠༠
ལོར་མཛད་དེ་གསུང་འབུམ་གྱི་ཁྲོད་དུ་བཞུགས་ནའང་། རྒྱ་ཆེའི་མང་ཚོགས་ཀྱི་
མདུན་དུ་ཞིབ་ཀློ ག་བདེ་བའི་དེབ་གཟུགས་ལོགས་སུ་ད་རེ ས་ཐོན་པ་དང་པོ་ཡིན།
ད་ལམ་འདི་ནས་དཀར་ཆག་ཤིན་ཏུ་གསལ་བར་བཀོད་པས་མ་ཚད་ཞུས་དག་
ངེས་པ་འདྲོངས་པ་གླེང་བརྗོད་དང་བཅས་ཏེ་རྣམ་ཐར་དེ བ་ཕྲེང་དྲུག་པར་དཔར་
སྐྲུན་ཞུས་ཡོད་པས་ཀུན་ལ་གཅིག་ཏུ་ཕན་པར་གྱུར་ཅིག་གུ།
66605040
ISBN 978-93-80359-48-9
:1
ད o
Print.༠.Pat 
9789386"359439
༣180 Enn 
ves 

